<!doctype html>
<html lang="cs">

<head>
    <title>League of Legends - Demacie</title>
    <meta name="description" content="League of Legends - Region Demacie a jeho tradice, vztahy, historie a příběhy">
    <!-- Required meta tags -->
    <meta charset="utf-8">
    <meta name="viewport" content="width=device-width, initial-scale=1, shrink-to-fit=no">
    <!-- Bootstrap CSS -->
    <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
        integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
    <link rel="stylesheet" href="../../hl/1Scc.css">
    <link rel="stylesheet" href="../../r/CSS/Scss.css">
    <link rel="stylesheet" href="../../s/CSS/Scss.css">
    <link rel="stylesheet" href="https://www.w3schools.com/w3css/4/w3.css">
    <link rel="stylesheet" href="https://use.fontawesome.com/releases/v5.7.0/css/all.css"
        integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
    <img class="card-img-top border-bottom tz0 b" src="../../img/d4.jpg" alt="demacie">
    <div class="tz1 tzs2">
        <a href="../hlr/Srhl.html" title="Zpátky na stránku regionů"><i class="fas fa-backward tz0 ns tzs"></i></a>
    </div>
    <div class="tz1 tzs2">
        <a href="../d.html" title="Tmavý a světlý mód"><i class="fas fa-adjust tz0 ns tzs1"></i>
            <!--  Pro tmavý motiv
          <i class="fas fa-circle i1 ns">           
            -->
        </a>
    </div>
    <h1 class="tz uprostred">DEMACIE</h1>
    <img class="card-img-top or" src="../../img/header.png" alt="header">
    <p class="v h text-center p-4">
        Demacie je silnou společností, která ctí své zákony. Má dlouhou a bohatou vojenskou tradici. Demaciané jsou
        velice hrdí lidé a vysoce si cení ideálů jako spravedlnost, povinnost a čest. V Demacii se rozvinulo zejména
        rolnictví díky rozlehlým úrodným polím, hlubokým lesům plným dřeva či horami bohatými na nerostné suroviny – to
        vše zajistilo zemi soběstačnost. Časté nájezdy barbarů a dobyvatelských civilizací způsobily, že se Demacie
        stala izolovanou zemí se silnou obranou. Někteří lidé tvrdí, že zlatý věk Demacie už pominul a je na čase změnit
        svůj postoj ke světu kolem – pokud je toho tato země vůbec schopna – jinak se nevyhne úpadku. Nicméně je Demacie
        pořád jednou z nejsilnějších civilizací ve Valoranu a pyšní se nejlépe vycvičenou armádou na Runeterře.
    </p>
    <br>

    <p class="tz m nadpis display-4">Život v Demacii</p>
    <img class="card-img-top or" src="../../img/header.png" alt="header">
    <div id="demo" class="carousel slide" data-ride="carousel">
        <!-- Indicators -->
        <ul class="carousel-indicators">
            <li data-target="#demo" data-slide-to="0" class="active"></li>
            <li data-target="#demo" data-slide-to="1"></li>
            <li data-target="#demo" data-slide-to="2"></li>
            <li data-target="#demo" data-slide-to="3"></li>
            <li data-target="#demo" data-slide-to="4"></li>
        </ul>

        <!-- The slideshow -->
        <div class="carousel-inner">
            <div class="carousel-item active">
                <img src="../../img/d1.jpg" alt="Demacie"
                    class="img card-img border-bottom border-top tz0 b">
                <div class="carousel-caption">
                    <p>VELKÉ NÁMĚSTÍ V DEMACII, KDE JSOU JMENOVÁNI VLÁDCI ZA HLASITÉHO VOLÁNÍ LIDU</p>
                </div>
            </div>
            <div class="carousel-item">
                <img src="../../img/d2.jpg" alt="Demacie"
                    class="img card-img border-bottom border-top tz0 b">
                <div class="carousel-caption">
                    <p>CHRÁM SVĚTLONOŠŮ </p>
                </div>
            </div>
            <div class="carousel-item">
                <img src="../../img/d3.jpg" alt="Demacie"
                    class="img card-img border-bottom border-top tz0 b">
                <div class="carousel-caption">
                    <p>SÍŇ CHRABROSTI, KTERÁ JE PŘIPOMÍNKOU OBĚTÍ PADLÝCH DEMACIJSKÝCH VÁLEČNÍKŮ </p>
                </div>
            </div>
            <div class="carousel-item">
                <img src="../../img/d4.jpg" alt="Demacie"
                    class="img card-img border-bottom border-top tz0 b">
                <div class="carousel-caption">
                    <p>VYSOKÝ SILVERMERE, MĚSTO VE SKALNATÉ VRCHOVINĚ SEVEROZÁPADNÍ ČÁSTI DEMACIE
                    </p>
                </div>
            </div>
            <div class="carousel-item">
                <img src="../../img/d5.jpg" alt="Demacie"
                    class="img card-img border-bottom border-top tz0 b">
                <div class="carousel-caption">
                    <p>CITADELA ÚSVITU, PALÁC JARVANA III. </p>
                </div>
            </div>
        </div>
        <!-- Left and right controls -->
        <a class="carousel-control-prev" href="#demo" data-slide="prev">
            <span class="carousel-control-prev-icon"></span>
        </a>
        <a class="carousel-control-next" href="#demo" data-slide="next">
            <span class="carousel-control-next-icon"></span>
        </a>
    </div>

    <p class="tz m nadpis display-4">Šampioni z Demacie</p>
    <img class="card-img-top or" src="../../img/header.png" alt="header">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/sylas.html">
                    <img class="card-img-top border-bottom tz0 b tz b " src="../../img/sylas.jpg" alt="sylas"
                        width="200" height="200">
                    <h2 class="card-title tz0">Sylas</h2>
                </a>
                <hr class="tz">
                <p class="card-text v">
                    Mág Sylas ze Stokařova se narodil do chudé demacijské rodiny a jeho osud tak byl vlastně už od
                    prvního nádechu
                    zpečetěn. Ačkoliv jeho rodiče pocházeli z nižších vrstev, byli pevnými zastánci ideálů své země.
                    Když tedy...
                </p>
            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/garen.html">
                    <img class="card-img-top border-bottom tz0 b tz b " src="../../img/garen.jpg" alt="garen"
                        width="200" height="200">
                    <h2 class="card-title tz0">Garen</h2>
                </a>
                <hr class="tz">
                <p class="card-text v">
                    Garen se stejně jako jeho mladší sestra narodil do vznešené rodiny Korunní stráže a už od raného
                    mládí věděl,
                    co se od něj očekává – chránit demacijský trůn vlastním životem. Jeho otec Pieter si vydobyl
                    důstojnický titul...
                </p>
            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/sona.html">
                    <img class="card-img-top border-bottom tz0 b tz b " src="../../img/sona.jpg" alt="sona"
                        width="200" height="200">
                    <h2 class="card-title tz0">Sona</h2>
                </a>
                <hr class="tz">
                <p class="card-text v">
                    Na své pravé rodiče si Sona nepamatuje. Jako malé děcko ji našli opuštěnou na prahu ionského
                    sirotčince;
                    ležela na jakémsi prastarém hudebním nástroji v drahocenném pouzdru neznámého původu. Byla
                    neobyčejně hodná,...
                </p>
            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/lux.html">
                    <img class="card-img-top border-bottom tz0 b tz b " src="../../img/lux.jpg" alt="lux"
                        width="200" height="200">
                    <h2 class="card-title tz0">Lux</h2>
                </a>
                <hr class="tz">
                <p class="card-text v">
                    Luxanna – či Lux, jak se ráda nechává přezdívat – vyrůstala společně se svým starším bratrem Garenem
                    v
                    demacijském městě Vysoké Stříbromoří. Oba pocházeli ze vznešeného rodu Korunní stráže, který byl už
                    po celé...
                </p>

            </div>
        </div>
    </div>
    <hr class="tz h">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/jarvan.html">
                    <img class="card-img-top border-bottom tz0 b tz b " src="../../img/jarvan.jpg"
                        alt="jarvan" width="200" height="200">
                    <h2 class="card-title tz0">Jarvan IV</h2>
                </a>
                <hr class="tz">
                <p class="card-text v">
                    Krátce po své korunovaci vydal král Jarvan III. prohlášení k demacijskému lidu. Ačkoliv za hranicemi
                    jejich
                    hrdé říše stále číhalo mnoho nepřátel, začaly se spolu některé šlechtické rody svářit, a to až do té
                    míry, že...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/lucian.html">
                    <img class="card-img-top border-bottom tz0 b tz b " src="../../img/lucian.jpg"
                        alt="lucian" width="200" height="200">
                    <h2 class="card-title tz0">Lucian</h2>
                </a>
                <hr class="tz">
                <p class="card-text v">
                    Lucian používá zbraně svých předků nabité pradávnou silou a je neochvějným strážcem před nemrtvými.
                    Jeho
                    odhodlání nikdy nezakolísá, dokonce ani tváří v tvář šíleným hrůzám, jež ničí svým očišťujícím
                    plamenem....
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/kayle.html">
                    <img class="card-img-top border-bottom tz0 b tz b " src="../../img/kayle.jpg"
                        alt="morgana" width="200" height="200">
                    <h2 class="card-title tz0">Morgana</h2>
                </a>
                <hr class="tz">
                <p class="card-text v">
                    Ať už to byl osud, nebo jen dílo náhody, Morgana a její sestra se narodily do světa rozervaného
                    konfliktem.
                    Ničivé runové války zdevastovaly většinu Valoranu a Shurimy a zdálo se, že pohltí i vrcholky
                    Targonu....
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/kayle.html">
                    <img class="card-img-top border-bottom tz0 b tz b " src="../../img/kayle.jpg" alt="kayle"
                        width="200" height="200">
                    <h2 class="card-title tz0">Kayle</h2>
                </a>
                <hr class="tz">
                <p class="card-text v">
                    V dobách, kdy světem zuřily runové války, tyčila se hora Targon jako maják proti blížící se temnotě
                    – a pod
                    jejím světlem se narodily Kayle a její dvojče Morgana. Jejich rodiče Mihira a Kilam se vydali na
                    nebezpečnou...
                </p>

            </div>
        </div>
    </div>
    <hr class="tz h">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/fiora.html">
                    <img class="card-img-top border-bottom tz0 b tz b " src="../../img/fiora.jpg" alt="fiora"
                        width="200" height="200">
                    <h2 class="card-title tz0">Fiora</h2>
                </a>
                <hr class="tz">
                <p class="card-text v">
                    Fiora, nejobávanější duelistka v celém Valoranu, je stejně proslulá svou úsečnou povahou a
                    vychytralostí jako
                    rychlostí svého rapíru z modré oceli. Narodila se v rodu Laurentů v království Demacie a správu nad
                    rodinou...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/popy.html">
                    <img class="card-img-top border-bottom tz0 b tz b " src="../../img/poppy.jpg" alt="poppy"
                        width="200" height="200">
                    <h2 class="card-title tz0">Poppy</h2>
                </a>
                <hr class="tz">
                <p class="card-text v">
                    Runeterra rozhodně nemá nouzi o chrabré šampiony, jen málokterý z nich se ovšem může svou
                    houževnatostí měřit
                    s Poppy. Tato odhodlaná yordlice, jež se vláčí s kladivem dvakrát vyšším než ona sama, strávila
                    bezpočet roků...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/guin.html">
                    <img class="card-img-top border-bottom tz0 b tz b " src="../../img/quinn.jpg" alt="quinn"
                        width="200" height="200">
                    <h2 class="card-title tz0">Quinn</h2>
                </a>
                <hr class="tz">
                <p class="card-text v">
                    Quinn je elitní demacijská rytířka-průzkumnice, která společně se svým legendárním orlem Valorem
                    plní
                    nebezpečné úkoly hluboko na nepřátelském území. Tuto dvojici váže nezničitelné pouto, jež unikátním
                    způsobem...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/shyva.html">
                    <img class="card-img-top border-bottom tz0 b tz b " src="../../img/shyvana.jpg"
                        alt="shyvana" width="200" height="200">
                    <h2 class="card-title tz0">Shyvana</h2>
                </a>
                <hr class="tz">
                <p class="card-text v">
                    Ačkoliv jsou velcí živelní draci v současné době velmi vzácní, najde se na Runeterře stále hrstka
                    míst, kde i
                    nadále hnízdí....
                </p>

            </div>
        </div>
    </div>
    <hr class="tz h">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/vayne.html">
                    <img class="card-img-top border-bottom tz0 b tz b " src="../../img/vayne.jpg" alt="vayne"
                        width="200" height="200">
                    <h2 class="card-title tz0">Vayne</h2>
                </a>
                <hr class="tz">
                <p class="card-text v">
                    Shauna Vayne je smrtící a nelítostná lovkyně příšer, jejímž životním cílem je nalézt a zabít
                    démonku, která
                    vyvraždila její rodinu. Vayne, vyzbrojená svou zápěstní kuší a srdcem plným pomsty, je skutečně
                    šťastná pouze...
                </p>
            </div>

        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/xin.html">
                    <img class="card-img-top border-bottom tz0 b tz b " src="../../img/xin zhao.jpg"
                        alt="xin zhao" width="200" height="200">
                    <h2 class="card-title tz0">Xin Zhao</h2>
                </a>
                <hr class="tz">
                <p class="card-text v">
                    O Xin Zhaovi se povídá, že nikdy neprohrál v boji muže proti muži, jeho život však byl plný velkých
                    úskalí.
                    Jedny z jeho nejstarších vzpomínek patří Visceru, ionské rybářské lodi, na které v dětství vypomáhal
                    u pobřeží...
                </p>
            </div>

        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/galio.html">
                    <img class="card-img-top border-bottom tz0 b tz b " src="../../img/galio.jpg" alt="galio"
                        width="200" height="200">
                    <h2 class="card-title tz0">Galio</h2>
                </a>
                <hr class="tz">
                <p class="card-text v">
                    Zrod Galiovy legendy se datuje do divokého období runových válek, kdy celou zemí prchaly davy lidí
                    ve snaze
                    uniknout před ničivou silou magie. V západní části Valoranu jednu skupinu těchto uprchlíků
                    pronásledovali...
                </p>

            </div>
        </div>
    </div>
    <p class="tz m nadpis display-4">Příběhy z Demacie</p>
    <img class="card-img-top or" src="../../img/header.png" alt="header">
    <div>
        <div>
            <div>
                <div>
                    <div class="col-12 border-bottom border-top tz0 b tz0 d1 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Nepokoj</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    „Jaký to má smysl, posílat nás až sem?“ postěžoval si voják, opírající se se
                                    založenými pažemi o zeď
                                    strážnice. „Ulicemi Velkého Města teče krev a oni nás odšoupnou na hranice?“
                                    Jmenoval se Bakker a Cithria ho nikdy neměla příliš v lásce – obvykle ve všem vídal
                                    jen to špatné, byť
                                    tentokrát se v jeho slovech nacházel velký kus pravdy.
                                    Zbytek jednotky postával opodál. Nikdo z ozbrojenců se netvářil, že by měl z
                                    rozhodnutí velitelů radost.
                                    Cithria mlčela. Byla z demacijských vojáků nejmladší, nikdo by ji však nemohl
                                    označit za nezkušeného nováčka.
                                    Za roky strávené v armádě už dostatečně prokázala své vojenské schopnosti a jen
                                    málokdo byl s mečem rychlejší
                                    než ona, přesto se však často – jako například právě teď – necítila ve své kůži a
                                    pochybovala o sobě.
                                    Byla oblečená v kompletní, nablýskané plátové zbroji, stejně jako všichni ostatní.
                                    Na zádech měla pověšený
                                    štít a helmu si držela pod paží, takže dlouhý cop tmavých vlasů jí volně splýval.
                                    Vojáci stáli před mohutnou Šedou branou, jež střežila severní hranici Demacie. To
                                    jméno většinu cizích mátlo,
                                    jelikož pevnost byla postavena ze zářivě bílého kamene. Říkalo se, že název je
                                    odvozen od nedalekých
                                    břidlicových útesů, ovšem členové zdejší posádky, především ti pocházející z jihu
                                    nebo z pobřeží Demacie, s
                                    reptáním tvrdili, že to má spíš co do činění s neustále zataženou oblohou severních
                                    krajů.
                                    Po obou stranách brány se tyčily bílé kamenné hradby. Prapory se třepotaly v
                                    chladném větru vanoucím od hor a
                                    vojáci bedlivě upírali zraky k východu.
                                    „Měli nás poslat se zbytkem pluku prohledávat les a pátrat po tom zrádci a jeho
                                    sebrance,“ řekl další voják.
                                    „Mágové,“ prohlásil Bakker s nenávistí v hlase. „Se všemi bychom měli udělat krátký
                                    proces.“
                                    Tohle téma nebylo Cithrii dvakrát příjemné. Ona sama se s magií ještě nikdy
                                    nestřetla, nebo si toho alespoň
                                    nebyla vědoma, ale byla vychována ke strachu a nedůvěře ke každému, kdo jejími
                                    silami vládl. A dle zpráv ze
                                    sídelního města byly tyto obavy oprávněné.
                                    Uplynul pouhý měsíc od chvíle, kdy zlořečený mág Sylas uprchl z vězení a rozerval
                                    srdce Demacie na kusy. Ten
                                    šílený, děsivě mocný vzbouřenec zažehl vlnu nepokojů po celém království. Brány
                                    Velkého Města byly ještě stále
                                    zavřené a klid v ulicích musela udržovat armáda.
                                    Cithria souhlasila, že jinde by jistě byli užitečnější, ovšem jed v kolegově hlase
                                    ji zneklidňoval.
                                    „Povídám, že bychom je do jednoho měli –“ pokračoval Bakker, ale Cithria ho utnula.
                                    „Pozor. Štítový seržant je zpět.“
                                    Svižným tempem k nim rázovala malá, podsaditá postava štítového seržanta Gunthara.
                                    Doprovázeli jej dva muži v
                                    kápích, po každé straně jeden.
                                    „Kdo to s ním jde?“
                                    „Nevím,“ odvětila Cithria.
                                    Když seržant a jeho tajemní průvodci dorazili, postavili se vojáci do pozoru.
                                    „Dobrá, lidi,“ řekl Gunthar. „Vím, že vám vrtá hlavou, proč nás, u Ochráncova jména,
                                    poslali až sem.“
                                    Seržant přejel pohledem po svých vojácích.
                                    „Zakrátko sem na hranice dorazí cizí vyslanec z Lesní marky a naším úkolem bude ho v
                                    bezpečí doprovodit do
                                    hlavního města.“
                                    Doprovod?
                                    Dokonce i Cithrii to přišlo jako neobvykle nudný úkol. Přesto ani ona, ani žádný z
                                    vojáků nenamítl jediného
                                    slova a všichni dál hleděli před sebe s odhodlaným výrazem ve tváři.
                                    „Vyslancova ochrana je naší nejvyšší prioritou,“ pokračoval Gunthar. „Kdyby mu během
                                    naší přítomnosti kdokoliv
                                    byť jen zkřivil vlas na hlavě, utrpěla by tím čest celé Demacie. Lesní marka je už
                                    dlouho naším spojencem a
                                    nesmíme připustit, aby tento vztah cokoliv narušilo. Očekává se, že svou povinnost
                                    splníme se ctí, důstojností
                                    a dobrou vírou.“
                                    Guntharovy rysy ztvrdly. „I kdyby se to příčilo našemu přesvědčení,“ dodal.
                                    Vojáci byli ukáznění a nijak na jeho závěrečná slova otevřeně nereagovali, ovšem
                                    Cithria cítila, že se jich
                                    zmocnil stejný neklid jako jí. Co to mělo znamenat?
                                    Gunthar pokynul svým zahaleným společníkům, ti přistoupili a sejmuli si kápě.
                                    Cithriiny oči se překvapením rozšířily.
                                    Starší z těch dvou byl muž středního věku s přísnými rysy, nakrátko ostříhanými
                                    prošedivělými vlasy a kůží
                                    zbrázděnou hlubokými vráskami a četnými jizvami. Druhý muž byl mladší, štíhlý, s
                                    nervózním výrazem a pramenem
                                    tmavých vlasů sčesaných přes jednu stranu obličeje.
                                    Oba na sobě měli přiléhavé zlaté polomasky a pláště na rameni sepnuté matnými šedými
                                    disky z kamene pokrytého
                                    rytinami.
                                    Cithria zvolna vydechla. Ani si neuvědomovala, jak dlouho dech zadržovala.
                                    Lovci mágů.
                                    „Tohle je Cadstone, starší člen řádu lovců mágů, a jeho společník Arno,“ představil
                                    je Gunthar. Oba lovci se
                                    sotva znatelně uklonili. „Budou nás během eskortování vyslance do hlavního města
                                    doprovázet.“
                                    Nad strážnicí se rozezněly rohy.
                                    „Blíží se jezdci se zástavou Lesní marky!“ ozvalo se shora volání hlídky.
                                    Štítový seržant Gunthar kývl na stráže a velká brána se zvolna otevřela, panty pod
                                    tou nesmírnou tíhou
                                    namáhavě skřípaly. Za rachotu řetězů se zvedla železná mříž a přes příkop se sklopil
                                    padací most. Jeho konec
                                    dopadl na zem s dunivým zahřměním. Otevřenou branou se za hradby vlilo světlo
                                    chladného dopoledne.
                                    „Za mnou,“ rozkázal Gunthar a vykročil s lovci mágů po boku. Cithria a ostatní
                                    vojáci se zařadili za ně a
                                    vyrazili v dokonale nacvičeném rytmu.






                                    Cithria si nebyla jistá, jak by měl podle ní vyslanec vlastně vypadat, ale rozhodně
                                    nečekala onoho mohutného
                                    snědého muže, který na ně čekal. Byl oděný do medvědích kůžích a v ruce svíral hůl z
                                    těžkého dřeva. Široce se
                                    usmál na Demacijce pochodující mu vstříc.
                                    Cithria ho obezřetně pozorovala.
                                    Jel v sedle toho největšího koně, jakého kdy spatřila, černého jako uhel a s hustými
                                    rousy zakrývajícími
                                    železem okutá kopyta. Doprovázelo jej dvacet jezdců, všichni v dlouhých šupinových
                                    zbrojích a ozbrojení
                                    sekerami a štíty. Jeden z nich nesl zástavu se zkříženými sekerami – znakem Lesní
                                    marky, který měli válečníci
                                    vyobrazený i na svých pavézách.
                                    Vyslanec seskočil z oře a se širokým úsměvem vykročil vpřed, aby se přivítal s
                                    Guntharem a jeho lidmi. Měl
                                    svalnatou postavu vojáka nebo kováře. Cithria rozhodně nečekala, že by takto mohl
                                    vypadat mág. Vždy si je
                                    představovala jako nenápadné bledé střízlíky, kteří dávají přednost úskokům a klamu
                                    před fyzickou silou.
                                    Zastavil se před Demacijci, dlaní levačky se dotkl čela a pak ji pozvedl k nebi.
                                    Cithria sevřela prsty kolem
                                    jílce meče v domnění, že provádí nějaký magický obřad, ale pak si uvědomila, že to
                                    je nejspíš jen pozdrav
                                    používaný v Lesní marce. V duchu se vyplísnila za svou hloupost a cítila, jak jí
                                    rudnou tváře.
                                    Štítový seržant Gunthar pozdravil muže dle svých vlastních zvyklostí.
                                    „Jmenuji se Arjen a přináším pozdrav od pána Lesní marky,“ řekl vyslanec a zdvořile
                                    kývl hlavou.
                                    „Vítej. Jsem štítový seržant Gunthar, sedmý prapor. A tohle,“ dodal, „je Cadstone z
                                    řádu lovců mágů.“
                                    „Ty už jsi byl hostem na demacijském území, že ano?“ zeptal se Cadstone věcně. „Znáš
                                    zákony kamene?“
                                    „Ano, už jsem tu byl, dobrý lovče,“ prohlásil Arjen, „a znám zákony a pravidla
                                    vašeho království. Hodlám
                                    zákony kamene ctít a po dobu strávenou ve vaší říši nebudu své… nadání… nijak
                                    využívat. Máš moje slovo.“
                                    „Dobře,“ řekl Cadstone. „Já a lovec mágů Arno s tebou budeme od této chvíle až do
                                    doby, než opustíš Demacii.
                                    Naším úkolem je ujistit se, že své slovo dodržíš. Pamatuj, že porušení našich zákonů
                                    neprojde bez trestu.
                                    Ovšem pokud se zdržíš od používání svého… nadání, jak tomu říkáš… bude vše v
                                    pořádku.“
                                    Usmívající se Arjen se hluboce uklonil.
                                    „V tom případě můžeme vyrazit,“ prohlásil Gunthar. „Tvoje osobní stráž bude muset
                                    pochopitelně zůstat za
                                    hranicí.“
                                    „Samozřejmě, samozřejmě,“ řekl Arjen, otočil se ke členům svého doprovodu a mávnutím
                                    je odehnal. „Kšá!“
                                    zvolal. „Hybajte!“
                                    Cithria stěží potlačila úsměv nad mužovým podivným chováním. Jezdci se s kamennými
                                    tvářemi otočili, jeden z
                                    nich chytil uzdu vyslancova koně a beze slova odcválali.
                                    „Tak vyrazme!“ řekl Arjen a s tlesknutím si zamnul ruce.






                                    Od Tavínské Hůrky je dělily tři hodiny ostrého pochodu na severozápad. V onom malém
                                    říčním městě se měli
                                    nalodit na člun, který tam na ně čekal a na němž měli doplout až do hlavního města.
                                    Cithria s překvapením
                                    zjistila, že je vyslanec z Lesní marky nijak nezpomaluje a snadno drží vysilující
                                    tempo, které Gunthar
                                    nasadil. Jeho těžká hůl při každém kroku pádně udeřila do země.
                                    Cesta je vedla přes větrná vřesoviště a mělká údolí. Vichr bičující krajinu ze
                                    zmrzlého severu zalézal Cithrii
                                    pod kůži, až byla prokřehlá na kost. Demacijci se však plahočili dál, jen si ovázali
                                    pláště těsně kolem krku,
                                    aby se trochu zahřáli. Vyslanec v medvědích kůžích se netvářil, že by mu počasí
                                    jakkoliv vadilo.
                                    K Cithriinu překvapení byl Arjen přátelský člověk, který si snadno získával srdce
                                    ostatních. Dávala si však
                                    dobrý pozor, aby se nenechala ukolébat falešným pocitem bezpečí. Magie si libovala v
                                    šalbě a klamu. Zatímco
                                    Demacijci, které přítomnost mága očividně vyváděla z rovnováhy, zachovávali hrobové
                                    ticho, Arjen si krátil čas
                                    vyprávěním příběhů ze své domoviny. Většina z nich zahrnovala pití piva, různé
                                    silácké kousky a těžko
                                    uvěřitelné hrdinské činy, měl však vypravěčský dar a čas díky tomu ubíhal rozhodně
                                    lépe než za naprostého
                                    mlčení.
                                    „… a pak ta potvora zavrčela: ‚Nepřišel jsi sem snad lovit, že ne?‘ řekla.”
                                    Rozložitý muž vybuchl smíchy nad vlastním košilatým vtipem a plácal se do svalnatého
                                    stehna. Cithria, jež
                                    kráčela přímo vedle něj, se neubránila úsměvu, ačkoliv nad nevhodností příběhu
                                    kroutila hlavou.
                                    „Chápeš to, děvče?“ otočil se Arjen přímo na ni. „Řekl to, protože si myslel, že ten
                                    chlap –“
                                    „Ale ano, pochopila jsem to,“ pozvedla Cithrii rychle paži, aby zarazila Arjenovo
                                    vysvětlování.
                                    Zhruba v polovině cesty začalo sněžit. Zpočátku byly vločky malé a lehké, rychle
                                    však ztěžkly a viditelnost se
                                    výrazně zhoršila. Stezku i zem brzy přikryl bílý povlak. Padající sníh tlumil
                                    veškeré zvuky. Cithria kráčela
                                    poblíž vyslance, chráněného uprostřed vojenského šiku. Pohlédla přes rameno a
                                    zjistila, že oba lovci mágů o
                                    několik kroků zaostávají – dost na to, aby byli mimo doslech. Oba měli kvůli zimě
                                    kápě stažené přes hlavu.
                                    „Něco by mě zajímalo,“ řekla tiše a doufala, že ji kromě vyslance nikdo další
                                    neuslyší.
                                    „Zvědavost je mocná,“ poznamenal Arjen. „Občas nebezpečná.“
                                    Jeden z vojáků po ní střelil pohledem, aby zůstala zticha. Cithria se odmlčela a
                                    přemýšlela, zda má svou
                                    myšlenku dokončit, nebo ji nechat být. Zvědavost ji však přemohla.
                                    „Znáš zákony kamene a přinejmenším něco z… výzev, jimž Demacie momentálně čelí,“
                                    řekla.
                                    „To ano,“ přikývl Arjen. Všechna jeho lehkomyslnost byla ta tam a nahradil ji
                                    zasmušilý výraz. „Proto tu také
                                    jsem, proto mě můj pán poslal. Proto přijíždějí vyslanci od všech spojenců vašeho
                                    národa.“
                                    „Ale proč v takovém případě poslal tvůj pán právě tebe?“
                                    Arjen na ni shlédl a pozvedl jedno obočí. „Jsem hlavní rádce síně Lesní marky, takže
                                    být zde patří mezi mé
                                    povinnosti,“ řekl. Povšiml si jejího překvapení a křivě se pousmál. „Za vašimi
                                    hranicemi vypadá svět jinak.
                                    Pokud bys chtěla probrat záležitost týkající se kovadliny, poslala bys pro kováře,
                                    že ano? A pro koho jiného
                                    poslat v době jako tato, než pro mága?“
                                    Cithria otevřela ústa, aby odpověděla, ale pak je beze slova zase zavřela.
                                    Už abychom ho dostali v bezpečí do hlavního města, pomyslela si.
                                    Čím dřív dokončí tento úkol, tím lépe.






                                    Když se blížili k Tavínské Hůrce, městečku obehnanému bílými hradbami, už se blížil
                                    soumrak. Stráže u brány
                                    jim zasalutovaly, a jak kráčeli po hlavní třídě, měšťané jim s úctou uvolňovali
                                    cestu.
                                    „Na příští křižovatce zahneme na severozápad,“ řekl Cadstone a ukázal příslušným
                                    směrem. Sněžení ustávalo, tak
                                    si stáhl kápi na ramena. „Doky leží u úpatí tamtoho kopce.“
                                    „Takže ty už jsi tu byl, mistře lovče?“ zeptala se Cithria, když Gunthar vojákům
                                    přikázal, aby se řídili
                                    pokyny od lovce mágů. Muž přikývl.
                                    „Žila tu jedna mladá dívka,“ řekl. „Mocná mágyně.“
                                    „Vy jste ji… zajali?“ zeptala se Cithria zvědavě.
                                    „Sama se nám ohlásila,“ zapojil se Arno. „Byla nezhoubná. Registrovaná. Za
                                    normálních okolností bychom takové
                                    jako ona nechali na pokoji, ale od doby, co –“
                                    „Arno!“ vyštěkl Cadstone.
                                    Mladý lovec mágů se zatvářil zahanbeně a zmlkl.
                                    „Pojďme,“ prohlásil Cadstone. „Neměli bychom se zbytečně zdržovat.“






                                </p>
                            </div>
                            <div class="col-md-6 col-sm-12">
                                <p class="v h text-center p-4">

                                    Úzká cesta k dokům byla takto v podvečer plná shonu.
                                    Rybáři vracející se z práce stoupali do kopce a mířili domů nebo do některých z
                                    mnoha krčem, jež ulici
                                    lemovaly. Děti pobíhaly sem a tam, proháněly se sněhem a společně s nimi tam dováděl
                                    i pár psů. Prodavači
                                    postávali ve dveřích svých krámků a podomní obchodníci provolávali ceny svého zboží.
                                    Vojáci ještě nebyli ani ve třetině cesty dolů, když Cithria vycítila, že se nálada
                                    na ulici mění.
                                    Zpočátku to bylo jen pár nevraživých pohledů a pod vousy zamumlaných slov od těch,
                                    kteří je míjeli. Pak se ve
                                    dveřích a bočních uličkách začaly shlukovat skupinky přihlížejících, kteří si
                                    šeptali a ukazovali si na ně.
                                    Jeden rybář s tváří zrudlou vztekem si před nimi odplivl na zem.
                                    „Pokračuj v cestě, občane,“ zavrčel Gunthar. Muž jej poslechl, byť trochu neochotně.
                                    Cithria byla šokovaná. Navzdory všemu, co se dělo v hlavním městě, nečekala od
                                    Demacijců tak otevřené projevy
                                    nepřátelství.
                                    „Semknout řady,“ rozkázal Gunthar. Vojáci okamžitě uposlechli, mág a lovci tak byli
                                    bezpečně chráněni v srdci
                                    jejich formace.
                                    Jednoho ozbrojence zasáhl z boku do přilby vržený kámen. A další, hozený z jiného
                                    směru, sjel Cadstoneovi po
                                    čele, až se mu z rány vyřinula krev.
                                    Cithria v duchu proklela uličku za to, jak byla úzká. Neměli zde dost manévrovacího
                                    prostoru, ale už sešli z
                                    kopce příliš nízko, než aby se mohli vrátit. Museli pokračovat až dolů do doků.
                                    „Zvednout štíty!“ vyštěkl Gunthar, který zřejmě dospěl ke stejnému závěru. „Kupředu,
                                    poklusem!“
                                    Vojáci ihned zvýšili tempo a dusali po dláždění.
                                    „Jménem koruny, z cesty! Uhněte!“ volal Gunthar. Většina měšťanů jej poslechla a
                                    uvolnila vojákům místo, ale
                                    vepředu Cithria zahlédla něco, při čem jí ztuhla krev v žilách.
                                    Z bočních uliček tam právě vyjely dva vozy a zablokovaly jim cestu. Před nimi se
                                    vynořil dav rozzlobených
                                    měšťanů. Cithria rychle pohlédla vlevo a vpravo. Po obou stranách se k nim tísnila
                                    bílá kamenná průčelí
                                    obchodů jako stěny nějaké rokle. Uvědomila si, že všechny dveře i okenice jsou
                                    zavřené a zamčené.
                                    „Je to past!“ sykla.
                                    „Jo,“ souhlasil Gunthar. Zaklel pod vousy.
                                    „Stát! Čelem vzad!“ zvolal štítový seržant. Vojáci ihned uposlechli a na místě se
                                    otočili. Všichni měli
                                    pozvednuté štíty, žádný z nich však netasil zbraň.
                                    Lovci mágů stáli vedle vyslance, každý z jedné strany. Všichni tři byli chráněni
                                    uprostřed vojenské formace.
                                    „To je k ničemu!“ zvolala Cithria. „Tudy také nemůžeme.“
                                    Cestu, po které přišli, před jejich zraky místní lidé právě narychlo uzavírali
                                    dalším vozem, aby jim tak
                                    odřízli ústupovou cestu.
                                    „Dejte nám ho a nikomu se nic nestane,“ vykřikl jakýsi hromotluk z korby vozu.
                                    Vypadal na místního kováře, měl
                                    na sobě zástěru z tlusté kůže a v ruce třímal kladivo.
                                    „Uvolněte cestu!“ přikázal Gunthar.
                                    Kovář, který byl zřejmě mluvčím rozhněvaného davu, se ani nepohnul.
                                    „Na to zapomeň, chlape,“ prohlásil a v nevyslovené výhrůžce si jemně poklepal
                                    kladivem do dlaně.
                                    Zatímco někteří lidé se raději od místa nevyhnutelného střetu stáhli, jiní se k davu
                                    na obou koncích uličky
                                    přidávali. Mnozí z nich si nesli různé zemědělské nástroje, dřevařské sekery a další
                                    provizorní zbraně, u
                                    opasků v pochvách se však nacházelo i nemálo mečů. Vojáci, kteří proti nim stáli,
                                    sice byli vyzbrojeni o
                                    poznání lépe, zastrašit se tím však nenechali.
                                    „Opakuji, uvolněte cestu,“ řekl Gunthar.
                                    Místo odpovědi se od Cithriina štítu odrazil kámen. Voják po jejím boku – Bakker –
                                    sáhl po zbrani. Čepel
                                    vysouvaná z pochvy zasyčela.
                                    „Žádné meče!“ vyštěkla Cithria a položila mu ruku na jílec. „Jsou to Demacijci –
                                    lidé, které jsme přísahali
                                    chránit!“
                                    Bakker, věkem i služebně starší než Cithria, se zamračil a chystal se ji odstrčit,
                                    ale jejich štítový seržant
                                    ho ostrým rozkazem zarazil.
                                    „Má pravdu,“ zavrčel Gunthar. „Nechci vidět žádný meč, dokud k tomu nedám rozkaz.“
                                    Dav byl stále agresivnější a hlasitější, výhrůžně se přibližoval.
                                    V obecném halasu Cithria zachytila pár jednotlivých výkřiků.
                                    „Zaplatíš za to, ty svině!“ volala jedna žena.
                                    „Na něj, na něj!“ hulákal muž, který už měl nejlepší léta dávno za sebou, postoj v
                                    něm však prozrazoval
                                    bývalého vojáka.
                                    „Měli bychom jim ho prostě dát,“ zamumlal Bakker.
                                    Cithria ho probodla pohledem. „Přísahali jsme, že budeme vyslance Arjena chránit!“
                                    odsekla. „Kam se poděla
                                    tvoje čest?“
                                    „Je to jenom mág,“ přidal se další voják, Cithria však neviděla, kdo to řekl.
                                    Do formace vletěl kameninový džbán a rozbil se v záplavě střepů o štít. Z výšky
                                    někdo shodil kus zdiva a
                                    zasáhl jím dalšího vojáka do ramenního chrániče. Úder srazil ozbrojence na kolena.
                                    Ostatní mu opět rychle
                                    pomohli na nohy a Cithria pohlédla vzhůru. Na střechách kolem nich se objevovali
                                    další lidé.
                                    Zahlédla, jak nějaký muž v kápi cosi hodil. Instinktivně pozvedla štít, aby
                                    ochránila vyslance stojícího za
                                    ní. Od zakřiveného povrchu se odrazila rezavá podkova a neškodně se odkutálela
                                    stranou. Kdyby zasáhla svůj
                                    cíl, mohlo být po všem.
                                    Mág jí kývnutím hlavy poděkoval. Už se neusmíval.
                                    „Dostaneme vás odsud bez úhony, přísahám na svou čest,“ řekla.
                                    Lidé se kolem nich za bohatého křiku stahovali, ale přesto si stále udržovali
                                    bezpečnou vzdálenost. Přesto
                                    Cithria věděla, že je jen otázkou několika okamžiků, než někdo z nich proti řadě
                                    štítů vyrazí, a bála se toho,
                                    co pak muselo nevyhnutelně následovat.
                                    „Musíme odsud!“ zvolala do krupobití kamenů, cihel a různého harampádí, jež se
                                    odráželo od vojenských pancířů.
                                    „Když proti nim vyrazíme, může dojít k civilním ztrátám,“ namítl štítový seržant
                                    Gunthar.
                                    „Jiné východisko nemáme,“ prohlásil však Cadstone. A Cithria s ním musela souhlasit,
                                    byť nerada. Leda že…
                                    „Ty dveře!“ vykřikla a ukázala ke vchodu do nedalekého obchodu. Byl zamčený a
                                    zavřený na závoru.
                                    „Za pokus to stojí,“ souhlasil Gunthar. „Půlkruh, na mé pozici!“
                                    Demacijci plynule změnili formaci a zády k průčelí krámku vytvořili ze štítů
                                    obloukovou zeď.
                                    „Cithrio! Bakkere!“ rozkázal Gunthar. „Vyrazte ty dveře!“
                                    Oba dva vystoupili z obranné řady. Lovci mágů a Arjen stáli za ochrannou linií
                                    vojáků a Bakker se netrpělivě
                                    tlačil kolem vyslance.
                                    „Uhni, mágu,“ zavrčel.
                                    Cithria si všimla, jak se Arjen nadechl, aby zachoval klid a nenechal se
                                    vyprovokovat. Sama spěchala ke
                                    dveřím, obešla mága a kývla na Bakkera.
                                    „Na tři,“ oznámil. „Raz, dva, tři!“
                                    Společně vší silou kopli do dvoukřídlých dveří.
                                    „Znovu!“
                                    Ještě třikrát museli kopnout a dát do toho celou svou váhu, než se ozvalo ostré
                                    zapraskání a veřeje se
                                    rozletěly dovnitř.
                                    „Běžte,“ vykřikl Gunthar. „Vezměte vyslance i lovce a dostaňte se pryč! My je
                                    udržíme tady!“
                                    Když si dav všiml, že objekt jejich nenávisti utíká, vrhl se proti ocelové hradbě.
                                    „Pojďte se mnou!“ rozkázala Cithria a vstoupila s pozvednutým štítem do ztemnělého
                                    krámku. „Někde tu musí být
                                    zadní vchod.“
                                    Obchůdek zřejmě patřil nějakému svíčkaři. Police lemovaly stovky voskovic a Cithriin
                                    nos zaplavila přehršel
                                    květinových vůní.
                                    „Tady!“ houkl Bakker, který zmizel do zadní části krámu.
                                    „Držte se u mě,“ řekla Cithria a vyslanec z Lesní marky, doprovázený z každé strany
                                    jedním lovcem mágů, ji
                                    následoval do útrob obchodu za Bakkerem.
                                    Dveře, které voják našel, vedly do skladiště plného sudů, na sebe vyskládaných beden
                                    a pytlů. Panovala tam
                                    taková tma, že Cithria stěží rozeznávala Bakkerovu siluetu jen pár stop před sebou.
                                    „Mít tak třeba svíčku, co?“ poznamenal Arjen zlehka. Cithria vyprskla a rychle si
                                    zakryla ústa dlaní. Teď
                                    nebyl čas na žerty.
                                    Ozvalo se praskání dřeva a do skladiště se náhle vřinulo denní světlo, jak Bakker
                                    vykopl zadní dveře. Ulička
                                    byla prázdná.
                                    Bakker poslal Cithrii a ostatní před sebe.
                                    „Běžte!“ řekl. „Já budu hlídat týl.“
                                    Cithria přikývla, protáhla se dopředu a vedla Arjena s lovci. Urazila sotva deset
                                    kroků, když ze stínů boční
                                    uličky kdosi vykročil a zastoupil jí cestu.
                                    Byla to žena s kaštanovými vlasy, v rukou svírající těžkou kuši. Cithria se zarazila
                                    a pozvednutou paží
                                    varovala ostatní. Žena namířila zbraň jejich směrem.
                                    Čas jako by se zpomalil.
                                    Opět začal padat sníh, těžké vločky se snášely z nebe bez jediného zvuku. Ryk davu a
                                    výkřiky vojáků sem, do
                                    tiché uličky za hlavní třídou, doléhaly jen tlumeně.
                                    Cithria si všimla, že žena má oči zarudlé jako od pláče a prýštilo z nich
                                    zoufalství.
                                    Co se to s tímhle městem stalo? Cithria měla až dosud za to, že lidé z její vlasti
                                    dodržují zákony a za všech
                                    okolností si zachovávají chladnou hlavu. Proč tedy tohle město stravoval takový
                                    hněv?
                                    „Jdi mi z cesty,“ řekla žena Cithrii s prosebným pohledem. Hlas jí přeskakoval,
                                    hrdlo jí svírala záplava
                                    emocí. „Prosím.“
                                    „Ten muž je vyslancem od našich spojenců,“ prohlásila Cithria klidně, jako by
                                    promlouvala k vyplašenému koni.
                                    „Nemohu dopustit, aby se mu cokoliv stalo.“
                                    „Cože?“ nakrčila žena obočí.
                                    „Nedělej to,“ řekla Cithria. „Ten muž je pod ochranou Demacie.“
                                    V tu chvíli se žena rozesmála a v jejím hlase se zračilo téměř nepříčetné
                                    zoufalství.
                                    „Já nechci jeho,“ odpověděla. „Jde mi o toho lovce. Tamtoho.“
                                    Až tehdy si Cithria uvědomila, že samostříl míří na Cadstonea.
                                    „Moje dcera nikdy nic neprovedla,“ pronesla žena a po tvářích jí stékaly slzy. „Kyra
                                    sama se rozhodla
                                    nahlásit, upozornit lovce mágů na svou moc. Nechtěla nikomu dělat potíže, způsobit
                                    zármutek své rodině nebo
                                    újmu tomuto městu. Všichni ji milovali! Tohle všechno – to jste způsobili vy!“
                                    „Odvedli jste její dceru…“ vydechla Cithria s pohledem na Cadstonea.
                                    Lovec zachmuřeně přikývl.
                                    „Museli jsme,“ řekl. „Zákon se změnil. Všichni občané vládnoucí magickými silami,
                                    nezhoubnými i jinými, teď
                                    musí být předvedeni před tribunál. Každý mág v celém království.“
                                    „Bylo to jen malé děvče!“ vykřikla žena a píchla kuší směrem k lovci. „Zavřeli jste
                                    ji! Se všemi těmi
                                    zločinci! Nebo jste ji poslali do vyhnanství a ona teď někde bloudí za hranicemi,
                                    sama a bez pomoci! Odsoudili
                                    jste ji k smrti!“
                                    Cithria zatajila dech. Nepochybovala, že zbraň vystřelí… ale nestalo se tak. Alespoň
                                    prozatím ne.
                                    „Kyra nikoho neohrožovala!“ plakala žena. „Sama usínala v slzách a nic si nepřála
                                    víc, než aby se narodila
                                    stejná jako všichni ostatní. A tys ji odvlekl. To ty jsi zrůda.“
                                    „Zákon je zákon,“ prohlásil Cadstone.
                                    „Pak je ten zákon špatný,“ odvětila. „Byla smyslem mého života a tys mě o ni
                                    připravil. Tak teď tě připravím o
                                    ten tvůj.“
                                    Prst se jí sevřel na spoušti… zase se ovšem váhavě zastavil, když mezi ni a lovce
                                    vstoupila Cithria.
                                    „Uhni, prosím,“ řekla žena v slzách. „Nechci ublížit nikomu jinému než tomu, kdo
                                    tohle všechno zavinil.“
                                    „Nemůžu ti to dovolit,“ odvětila Cithria. „Odlož ten samostříl.“
                                    „Můj život už skončil,“ zavzlykala žena. „Ten jeho by měl taky.“
                                    „Když to uděláš, už nebude cesty zpět,“ snažila se ji přesvědčit Cithria. „Co se
                                    stane, když se tvoje dcera
                                    vrátí domů, ale ty tam nebudeš kvůli tomu, jak se teď rozhodneš?“
                                    „Koho lovci mágů odvedou, toho už nikdy nikdo neuvidí,“ namítla žena. „Kyra se už
                                    domů nevrátí.“
                                    Hloubka zoufalství v jejím hlase drásala Cithrii srdce.
                                    „To nemůžeš vědět,“ prohlásila. „Pokud se vrátí, musíš tu být, dlužíš jí to. Bude tě
                                    potřebovat.“
                                    Ženina tvář se stáhla zármutkem a zpod pevně sevřených víček jí proudily potůčky
                                    slz. Samostříl však
                                    nesklonila.
                                    Cithria se k ní o krůček přiblížila a natáhla k ní ruku.
                                    „Pomohu ti,“ řekla. „Přísahám, že udělám vše, abych zjistila, kde tvoje dcerka je.“
                                    Cithria cítila, že ženu přesvědčit nedokáže. A na tuto vzdálenost by střela z těžké
                                    kuše proletěla jejím
                                    hrudním plátem jako listem pergamenu.
                                    „Prosím,“ naléhala. „Musíš být silná. Pro Kyru.“
                                    Žena se zhroutila na kolena, veškerá bojovnost z ní vyprchala. Ovšem s tím, jak
                                    přemožená zármutkem a
                                    vysílením dopadla na zem, prst na spoušti se jí sevřel nadoraz.
                                    Ozvalo se cvaknutí, následované ostrým klepnutím. Kuše vystřelila.
                                    Šipka prosvištěla vzduchem a odrazila se od jedné z bílých kamenných zdí, jež
                                    lemovaly uličku. Cithria se
                                    otočila a viděla, jak střela prosyčela kolem Cadstonea a Arna – mladého nervózního
                                    lovce minula jen o pár
                                    coulů – a mířila přímo na Bakkera.
                                    V tu chvíli přímo před jejími zraky vyslanec z Lesní marky udělal nenápadné gesto
                                    prsty a mírně pootočil ruku.
                                    Šipka náhle změnila směr, jako by před Bakkerem narazila do nějaké neviditelné šikmé
                                    stěny, a neškodně mu
                                    přeletěla přes rameno.
                                    Chloupky vzadu na krku se Cithrii při tom pohledu zježily.
                                    Bakker překvapením vytřeštil oči. Střela jej měla zasáhnout do hrdla a Cithrii bylo
                                    jasné, že to věděl.
                                    Mohutný vyslanec v medvědích kůžích na ni takřka neznatelně mrkl.
                                    Mladý lovec mágů dřepěl na zemi a ztěžka dýchal. Cadstone se zády tiskl ke zdi
                                    uličky. Žena klečela ve sněhu a
                                    tělo se jí otřásalo vzlyky.
                                    Cithria k ní přispěchala a jemně jí vzala samostříl z rozechvělých rukou. Poté ji
                                    objala a přitiskla si ji k
                                    hrudi.
                                    „Nezatýkejte ji,“ vzhlédla ke Cadstoneovi. „Byla to nehoda, nic víc.“
                                    Lovec zaváhal, nevěděl, co dělat.
                                    „Nikomu se nic nestalo,“ pokračovala Cithria. „Už si toho vytrpěla dost. Prosím.“
                                    Cadstone si povzdychl a promnul si oči.
                                    „Tohle není věc mého řádu,“ řekl nakonec. „Jelikož tu nedošlo k žádnému použití
                                    magie, nechám rozhodnutí na
                                    vás.“
                                    Cithria zachytila Bakkerův pohled… nic však neřekl.






                                    Dav měšťanů se vrhal proti hradbě demacijských štítů, snažil se ho prolomit,
                                    prokopnout. Od pavéz a přilbic se
                                    odrážely lahve a kameny, přesto však žádný z vojáků dosud netasil zbraň.
                                    Ulicí se rozlehlo zvolání a ze svíčkařství se vynořila Cithria, jež s rukou kolem
                                    ramen vedla rusovlasou ženu.
                                    Lidé couvli.
                                    „Rosalyn?“ vykřikl hřmotný kovář.
                                    „Kyra by si tohle nepřála,“ odpověděla mu nahlas žena. „Nechtěla by, aby kvůli ní
                                    někdo přišel k úhoně.“
                                    Její náhlý příchod dav překvapil. Několik lidí se dál snažilo prorazit zeď štítů,
                                    většina jich však nejistě
                                    ustoupila.
                                    „Vykliďte ulici!“ zahřměl Gunthar. „Odejděte a nikomu se nic nestane!“
                                    Měšťané pohlédli na kováře.
                                    „Udělejte, co říká,“ prohlásil nakonec. „Je po všem.“
                                    Hněv a nenávist davu se začaly rozplývat jako ranní mlha ve slunečních paprscích. Za
                                    chvíli všichni opět
                                    vypadali jako běžní občané, jejichž tváře už nebyly zkřivené vztekem a zuřivostí.
                                    Mnozí něco mumlali a
                                    zahanbeně klopili zraky.
                                    Na Guntharův pokyn se vojáci rozestoupili a nechali projít kováře, který přistoupil
                                    k ženě a objal ji.
                                    „A vy ostatní, běžte domů!“ přikázal Gunthar přelévajícímu se davu. Mohl je všechny
                                    zatknout a zavřít do
                                    želez, ale k Cithriině úlevě se rozhodl pro shovívavost.
                                    Cithria se rozhlédla. Jako zázrakem vše skončilo jen několika šrámy a modřinami,
                                    nikdo z vojáků ani obyvatel
                                    Tavínské Hůrky neutrpěl žádné vážnější zranění. Lidé se zvolna rozcházeli a odtáhli
                                    s sebou i vozy.
                                    Štítový seržant Gunthar pohlédl na Cithrii s úlevou v očích.
                                    „Nevím, co jsi udělala, vojáku,“ potřásl hlavou, „ale ať už to bylo cokoliv,
                                    zabránila jsi tím dnes neštěstí.“
                                    Na Cithrii náhle padla únava, neměla sílu odpovědět. Apaticky přikývla a ztěžka
                                    usedla na nedaleký schod.
                                    Vojáci stále bedlivě pozorovali zbytek lidí na ulici. Kousek od ní stál se
                                    zachmuřeným výrazem Bakker. Přejela
                                    pohledem ke dvojici zamračených lovců mágů a poté k ženě, Rosalyn, plačící v
                                    kovářově náručí.
                                    Všichni tihle lidé byli Demacijci a všichni měli srdce plná dobrých úmyslů, a přesto
                                    je jejich činy postavily
                                    proti sobě.
                                    Pomyslela si, že Demacii čekají těžké časy.
                                    Ne, opravila se.
                                    Už to byly těžké časy.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d2 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Nikdo neprojde</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Jax seděl se zkříženýma nohama uprostřed mostu s dlouhou násadou své zbraně
                                    položenou přes kolena. Za tu dobu,
                                    co tudy putoval naposledy, se Demacie moc nezměnila, ale ani to nijak nečekal.
                                    Zdejší lidé přistupovali k
                                    ochraně svých hranic s až fanatickým zápalem, což z nich dělalo slušné bojovníky.
                                    No, aspoň z některých z
                                    nich, pomyslel si a otřel krvavou skvrnu z hlavice své lampy, jež zářila měkkým
                                    světlem. Kapku pak sklepl přes
                                    zábradlí do řeky pod sebou a ze záhybu roucha vytáhl vejce natvrdo, ten den již
                                    třetí. Jemně nakřápl skořápku
                                    o dlažební kostky, zvolna jej loupal a poslouchal válečníky na konci mostu, jak se
                                    dohadují, kdo z nich se mu
                                    postaví jako další.
                                    Jax si nadzvedl hledí masky a ukousl špičku vajíčka. Zhluboka se nadechl, aby si
                                    vychutnal vůni dozrávajícího
                                    obilí a čerstvě zoraných polí, jež se táhla k širému horizontu. Povzdechl si; při
                                    pohledu na toto mírumilovné
                                    království se mu zastesklo po své rodné zemi, která však už dávno podlehla zkáze.
                                    Vyhnal si tu vzpomínku z
                                    hlavy – věděl, že by ho myšlenky na Ikacii jen rozptylovaly. Jeho šat byl těžký,
                                    přesto se však teplo
                                    slunečních paprsků nedokázalo dostat až na divně zbarvenou a skvrnami pokrytou kůži,
                                    která se pod ním
                                    ukrývala. Žádný kus Jaxova těla nebyl vidět, což bylo asi dobře. Ani on sám už
                                    nevěděl, jak vlastně jeho kůže
                                    vypadá.
                                    Přes zasněžené vrcholky hor na severu se hnal studený vítr a vzdálená bouře skrápěla
                                    deštěm pole a osady. Tam,
                                    odkud Jax pocházel, bylo mraků poskrovnu a deště ještě méně. Možná ta bouře zamíří
                                    na jih a dláždění na mostě
                                    pak bude klouzat. Třeba by to pak pro něj bylo aspoň trochu zajímavější.
                                    Jenže také by to ztížilo boj protivníkům. Což by konec konců nemuselo být od věci.
                                    Vždyť válečník, jenž by si
                                    zasloužil bojovat po jeho boku proti stvůrám z neznáma, se musí umět přizpůsobit.
                                    Zaslechl řinčení zbroje a
                                    vzduch prosekla tasená čepel.
                                    „Postav se a bojuj,“ přikázal mu mocný hlas.
                                    Jax pozvedl prst a zvolna dojedl vejce. Olízl si rty, vrátil masku zpět na tvář a
                                    teprve pak vzhlédl k
                                    bojovníkovi, jenž stál před ním. Byl mocné postavy, se širokými rameny a svalnatými
                                    pažemi. Od hlavy k patě
                                    byl zakutý v zářivé zbroji z nablýskané oceli a svíral jedenapůlruční meč s břity po
                                    obou stranách.
                                    A zdálo se, že ho umí používat. Jax uznale pokýval hlavou.
                                    „Vypadáš jako chlapík, který dokáže celý den kácet duby a ještě mu zbude dost sil na
                                    hospodskou rvačku,“
                                    poznamenal Jax.
                                    „Nebudu s tebou plýtvat slovy, zrůdo,“ řekl válečník a zaujal stejnou bojovou pozici
                                    jako ostatní před ním.
                                    Jax povzdychl zklamáním. Ani porážka patnácti předchozích mužů je nic nenaučila.
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    „Zrůdo?“ podivil se a jediným plynulým pohybem se postavil. „Mohl bych ti ukázat pár
                                    zrůd, ale bojím se, že
                                    bys nepřežil dost dlouho na to, abys komukoliv řekl, jak takové opravdové příšery
                                    vlastně vypadají.“
                                    Máchl svou lampou, aby si uvolnil ramenní svaly. Ne snad, že by to potřeboval, ale
                                    bojoval s krátkými
                                    přestávkami už čtyři hodiny, a tak by si jeho protivník třeba mohl myslet, že má
                                    nějakou šanci na vítězství.
                                    „Za Demacii!“ zvolal šermíř a zaútočil touž nudnou a předvídatelnou sérií útoků jako
                                    všichni ostatní. Byl
                                    rychlý a dost silný, aby udržel meč jen v jedné ruce. Jax prvnímu úderu uhnul, před
                                    druhým se skrčil a třetí
                                    odrazil vlastní zbraní. Pootočením se dostal protivníkovi na tělo a přirazil mu
                                    vlastní loket ze strany k
                                    helmici. Kov se promáčkl a muž s bolestným zachroptěním klesl na jedno koleno. Jax
                                    počkal, než soupeři
                                    přestane zvonit v uších. Ten si strhl helmu a hodil ji přes okraj mostu.
                                    Mohutnému válečníkovi stékala po skráni krev, ale Jaxe překvapilo, nakolik dokázal
                                    krotit svůj vztek.
                                    Demacijci si vždy nesmírně zakládali na disciplíně a byl rád, že v tomto směru
                                    zůstalo vše při starém. Muž se
                                    zhluboka nadechl a znovu zaútočil, tentokrát sérií nesmírně rychlých švihů na horní
                                    i dolní část těla,
                                    kombinací širokých seků, bleskových výpadů a máchnutí nad hlavou. Jax je všechny
                                    odrážel svou lampou, která se
                                    ani na okamžik nezastavila, blokovala Demacijcovu zbraň a bolestivě jej zasahovala
                                    do paží i nohou. Naznačil
                                    výpad vlevo, zahákl tyč soupeři za nohy a srazil jej na záda. Patku lampy mu pak
                                    zarazil do břicha, čímž ho
                                    přinutil sbalit se do klubíčka a marně lapat po dechu.
                                    „Už máš dost?“ zeptal se Jax. „Můžu si prohodit ruce, jestli ti to pomůže.“
                                    „Každý Demacijec by raději zemřel, než by se vzdal nepříteli,“ zavrčel válečník a
                                    ztěžka se zvedl na nohy.
                                    Jaxovo vysmívání způsobilo, že se jeho maska stoického klidu začala bortit, a jeho
                                    další útok byl vedený s
                                    plnou zuřivostí, která nebrala ohledy na žádnou disciplínu či finesy. Jax se skrčil
                                    před odvážným výpadem,
                                    který jej měl připravit o hlavu, a sevřel svou lampu jen jednou rukou. Obloukem s ní
                                    švihnul pod protivníkův
                                    meč a otočil zápěstím. Zbraň vylétla Demacijci z ruky a rotovala vzduchem. Jax ji
                                    hbitě chytil volnou rukou.
                                    „Hezká zbraň,“ pokýval uznale hlavou a roztočil její čepel ve složitém mlýnku.
                                    „Lehčí, než se zdá.“
                                    Demacijec tasil dýku a vrhnul se na něj. Jax nad jeho pošetilostí jen zakroutil
                                    hlavou. Hodil meč z mostu a
                                    několika úkroky se vyhnul sadě bleskurychlých výpadů. Skrčil se pod širokým
                                    máchnutím a pak otevřenou dlaní
                                    zachytil ruku, která ohromnou silou vedla úder zprava. Kývl směrem k řece.
                                    „Doufám, že umíš plavat,“ řekl a otočením zápěstí zvedl obrněného válečníka ze země
                                    a mrštil jím přes zábradlí
                                    mostu. Muž padl s mohutným cáknutím do řeky a Jax postavil svou lampu na dláždění.
                                    „Tak kdo bude další?“ zeptal se.
                                    „Nejspíš já,“ řekla žena, která na druhém konci mostu právě sesedala ze šedého
                                    valacha. Boky jejího oře byly
                                    zpěněné potem, na plášti se jí usadil prach zvířený zběsilou jízdou. Tělo jí chránil
                                    kyrys ze stříbřité oceli
                                    a u boku se jí houpal dlouhý meč.
                                    Rázným krokem prošla kolem skupiny mužů, každý její pohyb byl dokonale úsporný a
                                    vyvážený, vyzařovala z ní
                                    absolutní jistota ve vlastní schopnosti. Obličej s ostře řezanými vznešenými rysy
                                    rámovaly tmavé vlasy
                                    protkané proužky v barvě šarlatu. V očích se jí zračil chlad a nemilosrdnost.
                                    Slibovaly pouze smrt.
                                    „Kdo jsi?“ zeptal se Jax se zájmem.
                                    „Jsem Fiora z rodu Laurentů,“ řekla a tasila svou zbraň – soubojovou šavli, na
                                    jejímž dokonalém ostří tančily
                                    odlesky. „A tohle je můj most.“
                                    Jax se pod svou maskou zakřenil.
                                    Konečně protivník, se kterým stojí za to bojovat!
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d3 p-4">
                        <p class="black uprostred1">povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Za Demacii</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Před kolika lety byla Lux naposledy ve Zkamenicích?
                                    Nebyla si jistá, ale tušila, že to bylo asi sedm let. Garen tehdy zrovna odešel, aby
                                    zahájil svůj výcvik u
                                    Neohrožené gardy, a zbytek rodiny přišel na sever vzdát hold k hrobce pradědečka
                                    Zkamena. Lux si pamatovala,
                                    jak si stěžovala na ten ustavičný déšť, když po klikatých cestách projížděli
                                    skaliska a lesní úžlabiny, aby se
                                    dostali k hrobce jejího předka. Očekávala mramorové mausoleum, jako byla třeba Síň
                                    chrabrosti, ale zklamalo
                                    ji, když zjistila, že je to sotva něco víc než travnatá mohyla krčící se u úpatí
                                    obrovského skalního masivu.
                                    Na mramorové desce vsazené do základu mohyly byla vyobrazena legenda o jejím
                                    legendárním předkovi – Zkamen a
                                    démon, jak padají z útesu; její pradědeček, jak je smrtelně raněn, a ona děsivá
                                    bytost, jak má ve svém černém
                                    srdci zaražený demacijský meč.
                                    Pršelo tehdy a pršelo i teď. Ledová severní sprcha přímo z rozeklaných hor, jež
                                    oddělovaly Demacii od
                                    Freljordu. V oné zamrzlé říši se schylovalo k bouři, která se rozdělí na opačné
                                    straně hřebenů a vyprší se na
                                    pásy bujné zeleně demacijských borovic ohnutých nehostinným větrem. Na západě i
                                    východě hory ustupovaly
                                    azurovému oparu, nebe bylo temné a hrozivé jako jedna z protivnějších nálad jejího
                                    bratra. Táhlou vysočinu na
                                    severu protínaly útesy a hluboké propasti. Nebezpečný kraj, domov drsných zvířat a
                                    divokých šelem všech tvarů
                                    a velikostí.
                                    Lux se na sever vydala před dvěma týdny; z Demacie šla do Edessy, pak do Pinary a
                                    poté do Lissu. Z Lissu do
                                    Velorusu a nakonec do Vysokého Stříbromoří, města dravců. Jedna noc s rodinou v
                                    jejich domově na úpatí
                                    Rytířovy skály a pak dál do severozápadních částí Demacie. Povaha lidí a vesnic se
                                    začala měnit téměř
                                    okamžitě, když za ní srdce Demacie zapadlo jako praporek utržený z korouhve na
                                    stožáru.
                                    Zvlněné úrodné pláně ustoupily větrem ošlehanému venkovu plnému hlodáše a bodláčí.
                                    Nad hlavou vřískali raptoři
                                    se stříbrnými křídly a nikým neviděni sváděli v oblacích své souboje. Vzduch se
                                    ochladil, neboť z něj byl
                                    cítit silný led Freljordu, a s každou další uraženou mílí byly hradby osad vyšší a
                                    vyšší. Cesta do Zkamenic
                                    byla dlouhá a únavná, ale konečně byla tady. Lux si dovolila drobný úsměv.
                                    „Už brzo budeme v chrámu, Plamínku,“ řekla a prohrábla svému koni hřívu. „Budou tam
                                    pro tebe mít oves a
                                    vyhřáté stáje, slibuju.“
                                    Kůň zavrtěl hlavou, odfrkl si a netrpělivě podupával. Lux semkla paty a vedla svého
                                    znaveného oře vyježděnou
                                    stopou, která se vinula k hlavním branám Zkamenic.
                                    Město leželo na březích burácející řeky Serpentrion, která pramenila v horách a
                                    klikatila se k západnímu
                                    pobřeží. Městské hradby z leštěné žuly lemovaly linii kopců a budovy za nimi byly
                                    postavené z kamene,
                                    vyzrálého dřeva a zelenkavých střešních tašek. Na východě se tyčila věž chrámu
                                    Světlonošů a kotel s ohněm v
                                    jeho věžičce představoval přívětivé světlo v neodbytném soumraku.
                                    Lux si stáhla kápi svého modrého pláště a zavrtěla hlavou, aby si rozpustila vlasy.
                                    Byly dlouhé a zlatavé a
                                    lemovaly mladistvou tvář s vysokými lícními kostmi a očima modrýma jako moře, v
                                    nichž se zračilo odhodlání.
                                    Rozepjala kožený pásek, který držel její hůl u sedla, a její lakované ebenové a
                                    zlaté tělo měla volně u boku.
                                    Na věži nad železem lemovanou branou se objevili dva muži, oba vyzbrojeni silným
                                    dlouhým lukem z tisu a
                                    jasanu.
                                    „Zadrž, poutníku,“ řekl jeden ze strážných. „Brána je zavřená až do rána.“
                                    „Jmenuji se Luxanna z Korunní stráže,“ řekla. „Je pozdě, to máš pravdu, ale já
                                    urazila dlouhou cestu, abych
                                    vzdala hold svému pradědovi. Byla bych vám zavázána, kdybyste mě pustili dál.“
                                    Muž zamžoural v šeru, a když ji poznal, oči se mu rozšířily. Už je to několik let,
                                    co byla ve Zkamenicích
                                    naposledy, ale Garen vždy říkal, že jakmile lidé na Lux jednou pohlédnou, nikdy už
                                    jim z paměti nevymizí.
                                    „Madam z Korunní stráže!“ Odpusťte mi!“ zvolal muž a otočil se k mužům pod sebou.
                                    „Otevřete bránu.“
                                    Lux s Plamínkem popošla kupředu, zatímco se pevné dřevo brány za doprovodu břinkotu
                                    těžkých železných řetězů
                                    zvedalo a zasouvalo do kamenného barbakanu. Jakmile se zvedlo dostatečně, Lux pod
                                    ním projela a na druhé
                                    straně na ni čekala narychlo svolaná čestná stráž – deset mužů v kožených hrudních
                                    plátech a modrými plášti
                                    zajištěnými stříbrnými špendlíky ve tvaru okřídlených mečů. Byli to hrdí demacijští
                                    vojáci, ačkoliv záda měli
                                    podivně prohnuté a z očí jim čišelo vyčerpání.
                                    „Vítejte ve Zkamenicích,“ řekl ten samý muž, který k ní promluvil z věže. „Je to pro
                                    nás velká čest, má paní.
                                    Smírčí soudkyni Giselle se uleví, že tu jste. Mohu vám nabídnout oddíl vojáků, který
                                    by vás doprovodil domů?“
                                    „Děkuji, ale to nebude nutné,“ řekla Lux, která se podivovala nad tím, že muž zvolil
                                    slovo „uleví“. „Domluvila
                                    jsem si ubytování u paní Pernille v chrámu Světlonošů.“
                                    Chtěla se rozjet dál, ale vycítila, že strážný jí chce ještě něco říct, a tak
                                    Plamínkovi mírně přitáhla otěže.
                                    “Madam z Korunní stráže,” řekl strážný. „Přišla jste učinit přítrž naší noční můře?“
                                    Chrám Světlonošů byl teplý a suchý, a když se Plamínek uvelebil ve stájích, dlouze
                                    si promluvila s paní
                                    Pernille v hlavní síni. Zvěsti o temné magii v lesích a skaliscích kolem Zkamenic se
                                    donesly i Světlonošům v
                                    hlavním městě Demacie a Zářivá Kahina vyslala Lux, aby tuto záležitost prověřila.
                                    Lux pocítila temnou atmosféru, hned jak vjela do města – plíživý pocit, jako by ji
                                    někdo sledoval ze stínů.
                                    Těch pár měšťanů, které spatřila na ulicích, mělo těžkopádné kroky a uondaná těla.
                                    Nad Zkamenicemi se vznášel závoj strachu, ale bylo to ještě horší, než si Lux
                                    myslela.
                                    „Jde o Lucu, syna soudkyně Giselle,“ vysvětlila paní Pernille, plavovlasá žena v
                                    bledé róbě světlonošské
                                    léčitelky.
                                    „Co je s ním?“ zeptala se Lux.
                                    „Před dvěma dny se ztratil,“ vysvětlila Pernille. „A lidé jsou si jistí, že ho zajal
                                    jakýsi temný mág pro své
                                    strašlivé účely.“
                                    „Proč si to myslí?“
                                    „Zeptejte se mě ráno,“ řekla Pernilla.
                                    Lux se probudila s křikem, srdce jí bušilo v hrudi a dech měla přerývaný a sípavý.
                                    Mysl jí naplnila hrůza;
                                    noční můra o ostrých hácích, které ji stahovaly pod zem, o smrdutém bahně, které jí
                                    plnilo ústa, a o temnotě,
                                    která navždy zadusila její světlo. Lux zamrkala, aby z očí zahnala hrozné výjevy ze
                                    snu, a koutkem oka si
                                    všimla ustupujících stínů. V ústech cítila výraznou pachuť zkaženého mléka, což byla
                                    neklamná známka
                                    přetrvávající magie. V dlaních vyvolala přízračnou zář. Místnost naplnilo světlo a
                                    díky němu zmizely i
                                    poslední zbytky noční můry. Prostoupilo jí teplo a kůže se jí leskla jemnou mlhou
                                    povědomého pestrobarevného
                                    světla.
                                    O patro níž zaslechla hlasy, a tak pěsti zaťala. Světlo ustoupilo a pokoj nadále
                                    ozařovaly pouze sinalé
                                    sluneční paprsky, jež prosvítaly okenicemi. Lux si přitiskla ruce na spánky, jako by
                                    ze své mysli chtěla ty
                                    otřesné vidiny vytlačit. Snažila se vybavit si z noční můry určité okamžiky, ale
                                    vrátil se jí pouze pach
                                    kyselého dechu a temnota, která ji tlačila k zemi.
                                    Lux vyprahlo v krku, a tak se rychle oblékla a vzala si svou hůl z rohu místnosti.
                                    Sestoupila do chrámové
                                    kuchyně, a přestože na jídlo neměla pražádnou chuť, připravila si snídani skládající
                                    se z chlebu a sýra. Po
                                    prvním soustu jí ústa naplnila chuť pohřební zeminy, a tak jídlo odložila.
                                    „Teď už chápete?“ zeptala se Pernille, která vešla do jídelny a posadila se k jejímu
                                    stolu. Pleť pod
                                    Pernillinýma očima byla fialová kvůli nedostatku spánku, kůži měla bledou, místy
                                    zbarvenou do záře ohně.
                                    Teprve teď si Lux všimla, jak nesmírně znavená Pernille byla.
                                    „O čem se vám zdálo?“ zeptala se Lux.
                                    „O ničem, co bych si chtěla připomenout tím, že o tom budu mluvit nahlas.“
                                    Lux pomalu přikývla. „V tomhle městě je něco strašlivě špatně.“
                                    Plamínek zaržál, když ji spatřil. Uši měl sklopené k lebce a oči rozšířené. Přitulil
                                    se k ní nosem a ona ho
                                    pohladila po perlově bílém krku a po ramenou.
                                    „Tobě se taky něco zdálo?“ zeptala se a kůň pohodil hřívou.
                                    Lux ho rychle osedlala a vyrazila k severní zkamenické bráně. Slunce vyšlo již před
                                    hodinou, ale město se
                                    ještě zcela neprobralo k životu. Z výhní nestoupal žádný kouř, z pekáren se nenesla
                                    žádná vůně čerstvého
                                    chleba a dveře svých obchodů mělo otevřeno jen velmi málo rozmrzele vyhlížejících
                                    kupců. Demacijci byli
                                    pracovití, ukáznění a pilní, takže pohled na to, jak pohraniční město začíná s
                                    každodenní prací tak pozdě, byl
                                    krajně neobvyklý. Ale jestliže si Zkameničtí protrpěli stejnou noc jako ona, nemohla
                                    jim dávat za vinu, že se
                                    jim pomalu vstávalo.
                                    Projela bránou na otevřená pole před městem a nechala Plamínka, ať si protáhne
                                    zatuhlé svaly, než se vrátili
                                    zpět na blátivou cestu. Její hřebec si před mnoha lety zlomil nohu, ale rychlost
                                    jeho trysku tím nijak
                                    neutrpěla.
                                    „Jen klid, chlapče,“ řekla Lux, když vjeli do lesa.
                                    Ve vzduchu se vznášela silná vůně borovic a divokých květů a Lux si užívala omamné
                                    přírodní aroma severního
                                    podnebí. Listnatou klenbou pronikaly lomené paprsky slunečního světla. Ze zápachu
                                    vlhkého bahna jí zamrazilo v
                                    zádech, když si nakrátko připomněla svůj zlý sen. Vyrazila hlouběji do lesa a
                                    sledovala cestu, která se
                                    klikatila dál na sever. Lux sundala ruku z otěží a natáhla se po třpytivém slunečním
                                    paprsku – následně
                                    ucítila, jak v ní zavířila magie. Poddala se tomu a cítila, jak se světlo v nitru
                                    její bytosti rozlévá po
                                    celém těle jako elixír.
                                    Její svět se rozsvítil, když magie zaplavila její smysly – barvy lesa byly
                                    nepřirozeně syté a plné života.
                                    Viděla, jak se ve vzduchu vznášejí třpytící se částečky světla, slyšela dech stromů
                                    i vzdechy země. Vidět svět
                                    takto – živý a plný energie, která prostupovala vším živým – bylo tak neuvěřitelné.
                                    Od stébel trávy až po
                                    silné železbřízy, jejichž kořeny prý sahají k samému srdci světa.
                                    Po hodině jízdy pestrobarevným lesem narazila na rozcestí, přičemž jedna cesta vedla
                                    na východ – do
                                    dřevorubeckého města, pokud jí slouží paměť – a ta druhá klesala na západ do osady
                                    vybudované kolem bohatého
                                    dolu na stříbro. Její otec na tomto dolu vlastnil podíl a její oblíbený špendlík na
                                    plášť byl vyroben z kovu
                                    vytěženém právě v jeho hlubinách. Mezi těmi dvěma hlavními cestami byla ještě menší
                                    stezka, sotva znatelná a
                                    vhodná jen pro osamělé jezdce či ty, co šli po svých.
                                    Být to před sedmi lety, byla by se vydala touto stezkou. Nyní Lux přemýšlela o tom,
                                    proč se zdráhá vést
                                    Plamínka tímto směrem. Nepotřebovala tudy jet, neboť příběh o tom, že přišla uctít
                                    svého praděda, byl pouhou
                                    zástěrkou. Lux zavřela oči a rozpažila, přičemž nechala magii proudit z prstů a
                                    třpytící se špice její hole.
                                    Nadechla se, takže jí plíce naplnil studený vzduch, a nechala k sobě promluvit
                                    světlo lesa.
                                    Mluvilo v kontrastních odstínech světla a stínu, jiskrných barev a živoucího
                                    osvícení. Cítila, jak světlo
                                    vzdálených hvězd padá dolů jako mlha – světlo, které obklopovalo další světy a
                                    národy. Tam, kde se světlo
                                    Demacie utápělo ve stínu, s sebou trhla. Tam, kde vyživovalo něco živého, se
                                    uklidnila. Lux se otočila v
                                    sedle. Smysly měla mnohem ostřejší než většina ostatních smrtelníků a hledala sílu,
                                    která se vznášela nad
                                    touto zemí jako kletba. Slunce už bylo skoro v nadhlavníku a Lux se zamračila, jak
                                    to s jakostí světla v lese
                                    otřáslo. Cítila stíny tam, kde by žádné stíny být neměly – ukrytou temnotu tam, kde
                                    by mělo existovat pouze
                                    světlo. Dech jí uvízl v hrdle, jako by jí krk svírala ruka, a náhle jí projela vlna
                                    závratě. Oční víčka se jí
                                    zatřepotala a pomalu se zavřela, jako by ji něco zatahovalo do bdělého snění.
                                    Les kolem ní náhle ztichl. Listy stromů či stébla trávy nenarušoval ani ten
                                    sebemenší závan větru.
                                    Stříbrokřídláci byli zticha a zvuk zvířat ustal. Lux zaslechla slabý šustot
                                    stahovaného pohřebního rubáše.
                                    Spát…
                                    „Ne,“ řekla a sevřela svou hůl, ale nepřirozená únava se přes ni přetáhla jako
                                    pohodlná deka, hřejivá a
                                    všeobjímající. Luxina hlava poklesla a ona na kratičký okamžik zavřela oči.
                                    Praskot zlomené větve a skřípot kovu Lux přiměl oči otevřít. Zhluboka se nadechla a
                                    chlad v plicích ji zase
                                    bleskově probral. Zamrkala, aby z očí zahnala stíny, a vydechla ledový vzduch, když
                                    svou magii vtáhla zpátky
                                    do sebe. Zaslechla muže na koních, cinkot uzd a otěží a skřípot kovu o kov. Jezdci,
                                    ve válečné zbroji. Alespoň
                                    čtyři, možná i víc.
                                    Lux se nebála. Tedy zatím se nebála a rozhodně ne lidí. Nejnaléhavější hrozbu
                                    představovala ta temnota, která
                                    číhala v lese, ať už to bylo cokoliv. Její síla byla nejistá, její schopnosti
                                    působily dojmem, že tu někdo
                                    zkoumá hranice toho, co dokáže. Přitáhla Plamínkovi otěže, otočila ho na druhou
                                    stranu, připravená čelit tomu,
                                    co se blíží, ať už je to cokoliv. Freljordští nájezdníci? Na námořní piráty byla až
                                    příliš ve vnitrozemí, a
                                    kdyby padla jedna z velkých horských pevností, určitě by o tom slyšela. Psanci?
                                    Možná. S těmi by se Lux
                                    vypořádala. Nechala magii probublávat mezi konečky prstů, připravená rozpoutat svou
                                    moc pomocí výbojů ničivého
                                    světla.
                                    Listoví před ní se rozestoupilo a do jejího zorného pole vyjelo pět jezdců.
                                    Byli to silní muži, obrnění od hlavy až k patě v lesklé válečné zbroji. Seděli na
                                    šedých hřebcích s širokou
                                    hrudí, z nichž každý dosahoval výše skoro šesti stop a každý měl na sobě kobaltově
                                    modrý kropíř. Čtyři z nich
                                    měli tasené meče, zatímco pátý měl svou čepel se zlatým jílcem zasunutý v lakované
                                    modré pochvě na zádech.
                                    „Luxanno?“ řekl tento jezdec hlasem tlumeným hledím přílby.
                                    Lux vydechla, když si rytíř sňal přilbu a odhalil tmavé vlasy a rysy jakoby tesané
                                    do žuly, které byly tak
                                    dokonalým vtělením celé Demacie, že se divila, že ještě nejsou na žádné minci.
                                    „Garene,“ vydechla Lux.
                                    Její bratr si přivedl čtyři členy Neohrožené gardy.
                                    Být členem jakéhokoliv jiného vojska, čtyři válečníci by představovali nicotnou
                                    sílu, ale každý válečník
                                    Neohrožené gardy byl hrdina, legenda opředená příběhy o udatnosti tesané do čepelí
                                    jejich mečů. O jejich
                                    skutcích se vyprávělo dokola a dokola u hospodských stolů a krbů po celé Demacii.
                                    Ten tmavovlasý s jiskrným pohledem byl Diadoro, vousatý šermíř, který dokázal udržet
                                    Truchlivé brány proti
                                    obrněné hordě trifarské legie celý den. Po jeho boku byl Sabator z Jandelle,
                                    přemožitel odporného hlubodraka,
                                    který se každých sto let probouzel, aby se krmil, ale který už se nikdy neprobudí.
                                    Jeho tesáky visely v
                                    trůnním sále krále Jarvana vedle nově pověšené dračí lebky, kterou přitáhl jeho syn
                                    se svou záhadnou
                                    společnicí.
                                    Útlejší, ale o nic méně impozantní byla Varya – ta, která velela útoku na palubách
                                    flotily mořských vlků u
                                    Úsvitné tvrze. Jejich lodě podpálila, a přestože sama utrpěla téměř smrtelné
                                    zranění, porazila jejich zuřícího
                                    vůdce. Rodian, její dvojče, vyplul na sever do Ledržavu a vypálil freljordské
                                    přístavní město do základů, aby
                                    už se nikdo z nich neodvážil plout na jih a tam páchat škody.
                                    Lux je znala všechny, ale nad představou, že by dnes večer u stolu poslouchala
                                    jejich legendy, obrátila oči v
                                    sloup. Ano, byli to hrdinové Demacie a uznání si nepochybně zasloužili, ale slyšet
                                    podesáté o tom, jak Sabator
                                    sešplhal hloubodrakovým jícnem, nebo o tom, jak Varya umlátila Grelmorna k smrti
                                    rozbitým pádlem, bylo na Lux
                                    až příliš.
                                    Když se po cestě vraceli do Zkamenic, jel Garen vedle ní. V rámci pátrání po synovi
                                    smírčí soudkyně či
                                    jakékoliv známky čehokoliv nekalého kroužili kolem města, dokud denní světlo
                                    nezačalo slábnout, ale nenašli
                                    vůbec nic. Vzhledem k hluku, který Garen se svou Neohroženou gardou dělali, by ale
                                    jakýkoliv případný
                                    služebník temnoty měl spoustu času utéct a schovat se. Pět válečníků v těžkých
                                    plátech se přísně vzato
                                    nepohybovalo kradmě a bez své magie Lux nedokázala vycítit zdroj temné síly, který
                                    cítila tam na rozcestí.
                                    „Tys vážně přijela navštívit hrobku pradědečka Zkamena?“
                                    „Však jsem to říkala, ne?“
                                    „Ano,“ odpověděl Garen. „Říkala. Jen mě to překvapuje. Vzpomínám si, jak matka
                                    říkala, že se ti sem posledně
                                    nechtělo.“
                                    „Divím se, že si to pamatuje.“
                                    „Ale pamatuje,“ řekl Garen, aniž by se na ni podíval. „Když se slečně Luxanně z
                                    Korunní stráže něco nelíbí,
                                    obloha potemní, dešťové mraky se vyprázdní a lesní zvěř se schová do úkrytu.“
                                    „Děláš, jak kdybych byla nějaký rozmazlený fracek.“
                                    „Vlastně jsi trochu byla,“ řekl Garen a jeho letmý náznak úsměvu ztlumil žahavost
                                    jeho slov jen částečně.
                                    „Tobě procházely věci, za které by mně zmalovali záda. Matka mi vždycky říkala,
                                    abych si nevšímal těch věcí,
                                    co jsi dělala.“
                                    Ta slova mezi nimi visela a Lux odhlédla pryč, připomněvši si, že by svého bratra
                                    neměla podceňovat. Lidé ho
                                    znali jako upřímného a přímého, s obstojnými znalostmi taktiky a válečných
                                    strategií, ale jen málokdo ho
                                    považoval za mazaného či vychytralého.
                                    A Lux věděla, že to byla chyba. Ano, Garen byl jednoduchý válečník, ale jednoduchý
                                    neznamená hloupý.
                                    „Co myslíš, že se stalo s tím klukem?“ zeptala se Lux.
                                    Garen si rukou pročísl vlasy.
                                    „Kdybych měl hádat, řekl bych, že utekl z domova,“ pronesl. „Nebo se rozhodl, že
                                    vyrazí za dobrodružstvím, a
                                    ztratil se někde v lese.“
                                    „Takže si nemyslíš, že ho unesl nějaký temný mág?“
                                    „Možné to rozhodně je, ale Varya a Rodian touto cestou projížděli sotva před půl
                                    rokem a nenašli žádný důkaz
                                    nepřirozených kouzel.“
                                    Lux přikývla a zeptala se: „Už jsi ve Zkamenicích někdy nocoval?“
                                    „Ne,“ odpověděl Garen, když se jim opět naskytl výhled na město. „Proč se ptáš?“
                                    „Jen tak.“
                                    „Tam dole se něco děje,“ řekl Sabator a rukou si stínil oči před zapadajícím
                                    sluncem.
                                    Garen se rychle podíval tam, kam ukazoval jeho válečník, a veškerá uvolněnost mu
                                    náhle zmizela z tváře. Celý
                                    jeho posed se změnil, svaly se napjaly a připravily se na boj a pohled měl zcela
                                    soustředěný. Válečníci z
                                    Neohrožené gardy kolem něj utvořili formaci a byli připraveni v mžiku vyrazit.
                                    „Co se děje?“ řekla Lux.
                                    Rozlícený dav hnal jednoho kulhajícího muže ulicemi směrem k tržišti. Neslyšela, co
                                    pokřikují, ale na to, aby
                                    ucítila jejich hněv a strach, žádná slova nepotřebovala.
                                    „Gardo! Vyrážíme,“ zvolal Garen a přiměl svého oře k pohybu.
                                    Plamínek byl rychlý kůň, ale ani on se nedokázal vyrovnat obilím krmeným demacijským
                                    válečným hřebcům. Než Lux
                                    projela branami, městem se začaly ozývat křičící hlasy. Plamínkovy boky se leskly
                                    potem a jeho železem pobitá
                                    kopyta vyrážela z dlažebních kostek jiskry. Lux svého koně přinutila zastavit, když
                                    dorazila na zalidněné
                                    tržiště, seskočila ze sedla a spatřila výjev, který po celé Demacii vídala až příliš
                                    často.
                                    „Ne, ne, ne…“ zamumlala, když viděla, jak dva strážní táhnou plačícího muže na
                                    dražební plošinu, na které se
                                    obvykle prodával a kupoval dobytek. Muž měl šaty zbrocené krví a úpěnlivě kvílel.
                                    Před ním stála žena v róbě s
                                    bronzovými křídly lemované hermelínem, jakou nosili demacijští smírčí soudci –
                                    pravděpodobně Giselle. Na
                                    náměstí byly stovky zkamenických měšťanů, kteří na muže křičeli. Síla jejich
                                    nenávisti byla hmatatelná a Lux
                                    cítila, jak se jí magie dere k povrchu kůže. Potlačila sílící světlo a protáhla se
                                    davem, když spatřila Garena
                                    stát u schůdků vedoucí na dražební plošinu.
                                    „Aldo Dayane,“ řekla smírčí soudkyně Giselle hlasem plným emocí. „Prohlašuji tě za
                                    vraha a společníka temného
                                    mága!“
                                    „Ne!“ křičel muž. „Vy to nechápete! Byly to příšery! Já je viděl, jejich pravou
                                    tvář! Byla to temnota. Nic než
                                    temnota!“
                                    „Doznává se!“ zvolala Giselle.
                                    Dav odpověděl řevem a z každého hrdla byla slyšet sílící touha po pomstě. Vypadali
                                    odhodlaní vrhnout se na
                                    dražební plošinu a rozsápat Aldu Dayana na kusy a možná by se jim to i povedlo nebýt
                                    čtyř válečníků Neohrožené
                                    gardy, kteří stáli po jejích okrajích s tasenými meči.
                                    „Co se děje? Co se stalo?“ zeptala se Lux, když došla ke Garenovi.
                                    Garen se na ni nedíval, oči měl upřené na klečícího muže.
                                    „Zavraždil svou ženu a děti v posteli, pak vyběhl na ulici a napadl své sousedy.
                                    Rozsekal tři lidi sekerou,
                                    než ho dokázali zadržet.“
                                    „Proč by něco takového dělal?“
                                    Garen se na ni konečně otočil. „Proč myslíš? Poblíž musí být nějaký mág. Tohle místo
                                    svírá temnota. Pouze
                                    temný vliv nějakého čaroděje by dokázal dohnat věrného demacijského občana k tak
                                    odporným činům.“
                                    Lux spolkla naštvanou odpověď a protlačila se kolem Garena. Vystoupala po schůdcích
                                    na plošinu a přešla ke
                                    klečícímu muži.
                                    „Madam z Korunní stráže? Co to děláte?“ dožadovala se Giselle.
                                    Lux si jí nevšímala a zvedla muži hlavu. Tvář měl samou modřinu, jedno oko bylo tak
                                    napuchlé od rány obuškem
                                    či pěstí, že na něj neviděl. Z nosu mu proudem tekla krev a hlen a z rozseknutého
                                    rtu mu kanuly provazce slin.
                                    „Podívej se na mě,“ řekla a mužovo zdravé oko se na ni pokusilo zaostřit. Bělmo oka
                                    měl podlité krví a očnici
                                    měl zbarvenou dofialova jako člověk, který nespal už několik dnů.
                                    „Dayane, dobrý muži, řekni mi, proč jsi zabil svou rodinu,“ pronesla Lux. „Proč jsi
                                    napadl své sousedy?“
                                    „To nebyli voni. Ne. Já to viděl. Nebyli to voni, byly to… příšery…“ vzlykal muž.
                                    „Temnota potažená kůží. Je
                                    mezi náma celou dobu! Vzbudil jsem se a viděl jejich pravou tvář! Tak jsem je zabil.
                                    Musel jsem to udělat.
                                    Musel!“
                                    Lux vzhlédla, když se u jejího ramene objevila soudkyně Giselle. Lux viděla, jak se
                                    jí ve tváři zračí žal, ze
                                    kterého bolela duše. Během posledních dvou dnů zestárla o deset let. Soudkyně s
                                    nechutí shlížela na Aldu
                                    Dayana a pěsti měla zaťaté v bok.
                                    „Zabils mého Lucu?“ zeptala se a hlas jí skřípal žalem. „Zabils mého syna? Jen
                                    proto, že byl jiný?“
                                    Hlasité výkřiky z davu se dožadovaly pomsty, zatímco se slunce zapadlo za obzor a
                                    stíny se protáhly. Aldu
                                    Dayana zasáhla hrstka bláta a hnoje, zatímco jeho bývalí přátelé a sousedé volali po
                                    jeho smrti. Mlátil sebou
                                    v sevření stráží, z úst mu odlétala pěna a plival krvavé sliny.
                                    „Musel jsem je zabít!“ křičel a vzdorovitě zíral na své obviňovatele. „Nebyli to
                                    voni. Jen temnota, nic než
                                    temnota. Moh to bejt kdokoliv z vás!“
                                    Lux se obrátila zpět k soudkyni Giselle.
                                    „Co jste myslela tím, že je váš syn jiný?“
                                    Giselle byla zcela pohlcena svým žalem, ale Lux nahlédla dál a spatřila tam jakýsi
                                    tajný stud. Oči smírčí
                                    soudkyně byly podlité krví a lemované temnými šmouhami vyčerpání, ale ani to
                                    nedokázalo skrýt stejný výraz,
                                    který Lux viděla v očích své matky, kdykoliv se její schopnosti zamlada vymkly
                                    kontrole. Byl to ten stejný
                                    výraz, který občas viděla v očích svého bratra, když si myslel, že se nedívá.
                                    „Co jste tím myslela?“ zeptala se znovu.
                                    „Nic,“ řekla Giselle. „Nic jsem tím nemyslela.“
                                    „Jak jiný?“
                                    „Prostě jiný.“
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    Lux už takové vytáčky slyšela dřív a najednou přesně věděla, jak je syn smírčí
                                    soudkyně jiný.
                                    „Už jsem slyšel dost,“ řekl Garen, který vystoupal na plošinu a vytáhl z pochvy svůj
                                    dlouhý sunocelový meč, až
                                    to zasyčelo. Nepředstavitelně ostrá čepel se v soumraku leskla.
                                    „Garene, ne,“ řekla Lux. „Děje se tady ještě něco jiného. Dovol mi s ním promluvit.“
                                    „Je to zrůda,“ prohlásil Garen a přetočil si meč na rameno. „I kdyby to nebyl
                                    služebník zla, je to pořád vrah.
                                    Může ho stihnout jen jediný trest. Soudkyně?“
                                    Giselle odhlédla od Lux a oči měla zalité slzami. Přikývla.
                                    „Aldo Dayane, shledávám tě vinným a povolávám Korunního strážce Garena z Neohrožené
                                    gardy, aby vykonal
                                    demacijskou spravedlnost.“
                                    Muž pozvedl hlavu a Luxiny oči se zúžily, když ucítila jakýsi bodavý pocit, jak jím…
                                    něco prochází. Náznak
                                    čehosi plíživého. Než si tím mohla být jistá, odplazilo se to zase pryč, ale z toho
                                    závanu ledového vzduchu se
                                    jí zježily chloupky na krku.
                                    Dayanovy končetiny sebou zaškubaly, jako by to byl nějaký pomatený poutník stižený
                                    třesavou nemocí. Cosi
                                    zašeptal, sípavě a mdle, když Garen pozvedl svou zbraň a chystal se k popravčímu
                                    úderu. Dayanova poslední
                                    slova se téměř utopila v záplavě souhlasných výkřiků z davu, ale když se Garen
                                    rozmáchl svým mečem, konečně si
                                    je spojila dohromady.
                                    Světlo pohasíná…
                                    „Počkej!“ zvolala.
                                    Garenův meč jedním mocným úderem oddělil muži hlavu od těla za řevu spokojeného
                                    davu. Tělo se sesulo na
                                    plošinu a z pahýlu na krku mu crčely dva oblouky krve. Hlava se odkutálela Giselle k
                                    nohám, zatímco z mrtvoly
                                    Aldy Dayana se řinul propletený sloup kouře jako černá žluč vytékající z masového
                                    hrobu. Smírčí soudkyně se
                                    zhrozila, když se z lebky mrtvého muže vynořil přízračný tvar se zahnutými spáry a
                                    žhnoucíma očima.
                                    Přízračná temnota se se zlomyslným uchechtnutím vrhla na soudkyni. Ta vykřikla, když
                                    jí temnota prošla a záhy
                                    se rozplynula jako jiskry rozváté větrem. Lux pocítila závan skonu oné věci, energii
                                    tak odpornou, tak
                                    záštiplnou a tak nelidsky zlou, až se tomu nechtělo věřit. Soudkyně Giselle se s
                                    vyděšeným pláčem zhroutila,
                                    její tělo bylo bledé.
                                    Lux klesla na jedno koleno, když se v jejím nitru zjevila přehršel strašlivých
                                    vidin; dusivý strach z toho, že
                                    ji pohřbí zaživa, z toho, že ji vlastní bratr vyžene z Demacie, z tisíců způsobů,
                                    jak by mohla zemřít pomalou
                                    a bolestivou smrtí. Její vnitřní světlo se vzpíralo těmto hrůzným vidinám a v Luxině
                                    dechu se leskly částečky
                                    světla, jak z úst vyplivla pachuť smrti.
                                    „Lux…“
                                    Garen šeptal a jí chvíli trvalo, než jí došlo, jak ho vůbec mohla slyšet přes ten
                                    jásající dav. Lux odvrátila
                                    zrak od vzlykající soudkyně a cítila ve svém těle zuřivý příboj magie.
                                    Dav stál v naprostém tichu.
                                    „Lux, co se děje?“ zeptal se Garen.
                                    Lux zamrkala, aby se zbavila těch hrůzostrašných výjevů, které se jí stále
                                    vypalovaly do mysli, a sledovala
                                    Garenův pohled, zatímco válečníci Neohrožené gardy přispěchali ke svému veliteli.
                                    Pak, jeden po druhém, padli lidé ze Zkamenic na zem, jako by se jim prostě z těla
                                    najednou vytratil veškerý
                                    život.
                                    Lux zatnula zuby a donutila se vstát.
                                    Slunce už téměř zmizelo za západní zkamenickou hradbou a její ústa se otevřela
                                    dokořán, když spatřila, jak z
                                    bezvědomých těl obyvatel města stoupaly podivné tvary z černých výparů. Každý z nich
                                    byl jiný a Lux sledovala,
                                    jak se shromažďuje zástup démonů v noxijské zbroji, obrovských pavouků, mnohohlavých
                                    plazů, obřích démonických
                                    válečníků s ojíněnými sekerami, velkých mladých draků se zuby jako obsidiánové dýky
                                    a houf věcí, které
                                    příčetná mysl nedokázala popsat.
                                    „Čáry,“ prohlásil Garen.
                                    Stínoví tvorové neslyšně klouzali vzduchem a blížili se k plošině. Hotový příliv
                                    děsů jako ze zlých snů.
                                    „Co jsou zač?“ zeptala se Varya.
                                    „Zhmotněné nejtemnější noční můry zkamenického lidu,“ řekla Lux.
                                    „Jak to víte?“ dožadoval se Sabator.
                                    „Prostě to vím,“ řekla Lux s vědomím, že tu nemůže zůstat a bojovat. Její schopnosti
                                    by se nejlépe uplatnily
                                    jinde a Neohrožená garda se tady o sebe dokáže postarat sama. Dala si palec a
                                    ukazovák na spodní ret a
                                    zašeptala vyvolávací formuli, načež se obrátila ke Garenovi.
                                    „Vím, jak to zastavit,“ řekla.
                                    „Jak?“ zeptal se Garen, aniž by spustil oči z blížícího se démonického zástupu.
                                    „Na tom nezáleží,“ odvětila Lux. „Prostě… zkuste vydržet, dokud se nevrátím.“
                                    Lux odběhla na okraj plošiny, zatímco Plamínek cválal mezi tvory. Její oř jimi
                                    prošel bez potíží, neboť jeho
                                    sny a noční můry ani v nejmenším nezajímaly moc, která se nyní šířila po
                                    Zkamenicích. Lux seskočila z plošiny,
                                    zachytila se Plamínkovy hřívy a jedním plynulým pohybem se vyšvihla na jeho hřbet.
                                    „Kam jedeš?“ dožadoval se Garen.
                                    Kůň se postavil na zadní a Lux se obrátila v sedle, aby svému bratrovi odpověděla.
                                    „Jak jsem řekla,“ vykřikla. „Jedu vzdát hold našemu pradědečkovi Fossianovi!“
                                    Garen sledoval, jak jeho sestra cválá temným zástupem a opatrně si brázdí cestu
                                    padlými obyvateli města.
                                    Chamtivé spáry se po ní sápaly, ale ona se s Plamínkem dokázala každému výpadu
                                    vyhnout. Lux vyjela z
                                    přízračného houfu a zastavila se jen natolik, aby směrem ke svému bratrovi pozvedla
                                    svou hůl se zlatou
                                    špičkou.
                                    „Za Demacii!“ zvolala.
                                    Neohrožená garda břinkla svými meči o štíty.
                                    „Za Demacii!“ odpověděli všichni jako jeden muž.
                                    Lux obrátila koně a tryskem vyjela z města. Garen si protáhl ramena, očekávaje
                                    námahu z boje nablízko, a
                                    pozvedl svůj meč.
                                    „Sešikovat!“ vykřikl a jeho válečníci zaujali bojový postoj. Varya s Rodianem stáli
                                    po jeho levici a Sabator s
                                    Diadorem po pravici.
                                    „Jsme Neohrožená garda,“ pronesl Garen a meč si dal před tvář tak, aby mu záštita
                                    lemovala oči. „Nechť vaši
                                    čepel vede odvaha a bystrý zrak.“
                                    První se k plošině dostali jako ropa černí démoničtí chrti, kteří skákali kupředu s
                                    drásavými tesáky a
                                    obnaženými zuby. Garen s Neohroženou gardou se s nimi srazili s tasenými meči a
                                    štíty zaklesnutými do sebe.
                                    Narazila na ně drtivá zeď ze železa. Ačkoliv byli jejich nepřátelé stvořeni ze stínu
                                    a zášti, bojovali schopně
                                    a zuřivě. Garen vykročil, bodl svou čepelí do hřbetu jedné svíjející se šelmy a
                                    rozpáral ji až tam, kde by
                                    měla mít páteř. Příšerný přízrak vybuchl s úzkostlivým křikem v oblak černého
                                    prachu.
                                    Garen sekl mečem vzhůru a ustoupil s kosou otočkou. Jeho meč odrazil sápavé čelisti
                                    další šelmy. Zakroutil
                                    svým zápěstím a sklonil rameno směrem k jejímu výpadu. Zatlačil tu věc zpátky a
                                    srazil ji na zem. Dupnul jí na
                                    hruď a šelma se strašlivým řevem pukla. Garenův meč se vrhl zpět, aby vykryl drtivý
                                    úder něčeho, co vypadalo
                                    jako silueta obřího freljordského válečníka. Náraz ho srazil na kolena.
                                    „Budu bojovat, dokud budu stát!“ procedil zatnutými zuby, s křikem se postavil na
                                    nohy a udeřil svým jílcem do
                                    rohaté lebky brutálního válečníka. Démon se rozpadl v prach a Garen se otočil, aby
                                    svůj meč zabořil do břicha
                                    další stvůry.
                                    Sabator usekl hlavu jednomu slintajícímu chrtovi a Diadoro svým štítem sekl do
                                    syčícího hada, až mu tělo
                                    rozťal vedví. Varya udeřila jílcem svého meče do cvakajících tesáků démonského
                                    válečníka bez tváře, zatímco
                                    Rodian do protivníka svého dvojčete vrazil svůj meč.
                                    Po každém smrtícím úderu stínoví tvorové vybuchli v oblak jantarově zbarveného
                                    popela. Garenův meč se zablýskl
                                    a jeho stříbrná čepel se zanořila do těla jedné příšery, která vypadala jako štír.
                                    Po Garenově hlavě máchly temné pařáty. Sabatorův štít útok vykryl. Varya tomu
                                    tvorovi odsekla nohy, načež se
                                    rozpadl. Na Rodiana se vrhla odporná kulhavá stvůra a on jí svůj meč zabořil hluboko
                                    do tváře bez rysů.
                                    Příšera vydala smrtelný křik. Ale kdykoliv nějaký stín zabili, na jeho místo
                                    nastoupily dva další.
                                    „Zády k sobě!“ zařval Garen a nárameníky pěti válečníků se srazily k sobě. Bojovali
                                    bok po boku v ocelovém
                                    kruhu, který vypadal jako ostrůvek světla uprostřed temnoty.
                                    „Ukažte jim sílu Demacie!“
                                    Lux uháněla lesem a kolem ní se rychle míhaly rozmazané stromy. Z roztažené špice
                                    její hole zářilo světlo,
                                    které jí osvětlovalo cestu žhnoucím jasem. Jet lesem tak rychlým tryskem bylo
                                    bezhlavé, i když ji provázelo
                                    její světlo, ale ona věděla, že ty noční můry, které útočily na Garena a Neohroženou
                                    gardu, samy od sebe
                                    nepřestanou. Lidská představivost byla bezednou studnicí nočních můr; strach ze
                                    smrti, z nemocí či ze ztráty
                                    milovaného.
                                    Jela po stejné cestě jako dnes ráno a dovolila své magii, aby proudila do Plamínka a
                                    dodávala mu nadpřirozený
                                    zrak. Lux se s ořem hnala nocí a nakonec dorazila na rozcestí, kde se cesty
                                    rozcházely. Cest vedoucích na
                                    východ a západ si nevšímala. Plamínek přeskočil přerostlé kapradí, které téměř
                                    zakrývalo cestu na sever.
                                    Cestu k hrobce jejího praděda Zkamena.
                                    I když měla své světlo, které kopytům jejího oře dodávalo jistotu, Lux musela
                                    zpomalit, neboť cesta se
                                    klikatila po strmých úžlabinách a vedla nahoru do skalnatých hájů. Čím víc se
                                    blížila hrobce, tím víc se
                                    krajina začala měnit, až nabrala zcela jiný ráz – jako by vypadla z příběhu, kterým
                                    se strašily malé děti. Ze
                                    stromů kanula odporná černá míza, ostnaté větve se jim kroutily do zahnutých pařátů,
                                    které se jí sápaly po
                                    vlasech a plášti. Mezery mezi shluky stromů připomínaly ústa s tesáky a ve větvích
                                    snovali jedovatí pavouci
                                    své lepkavé pavučiny. Země pod nohama začala být rozvláčná a nasáklá poloslanými
                                    kalužemi stojaté vody – jako
                                    když háj opustí všechny víly.
                                    Plamínek se zastavil před vstupem na stíny zahalenou mýtinu a zvrátil hlavu. Nozdry
                                    se mu rozšířily strachem.
                                    „Jen klid, hochu,“ řekla. „Zkamenova hrobka je přímo před námi. Už jen pár kroků.“
                                    Ale kůň se nechtěl nechat přemluvit k tomu, aby postoupil byť jen o píď.
                                    „Jak chceš,“ řekla Lux. „Půjdu sama.“
                                    Svezla se z koňského hřbetu a vstoupila na mýtinu. Svou hůl držela vysoko. Její
                                    světlo blikalo jako lucerna v
                                    bouři, ale vydávalo dostatek záře, aby viděla.
                                    Zkamenova hrobka byla mělký travnatý kopeček, který v šeru vypadal černě. Jeho
                                    vrchol zdobila hrubá mohyla z
                                    naskládaných kamenů. Do nebe se vznášel temný kouř, ve kterém se svíjely výjevy
                                    prastarých hrůz, jež čekaly na
                                    svůj okamžik, aby uchvátily svět. Přes velkou kamennou desku, která vyjmenovávala
                                    Zkamenovy skutky se linuly
                                    černé čáry.
                                    Před ní seděl se zkříženýma nohama malý kluk, kterému mohlo být tak dvanáct třináct
                                    let. Jeho hubené tělo se
                                    kývalo jakoby v transu. Z hrobky se vinuly provazce černého kouře a kroutily se mu
                                    kolem krku jako škrtící
                                    výhonky.
                                    „Luco?“ zeptala se Lux.
                                    Když chlapec uslyšel její hlas, přestal se kývat.
                                    Obrátil tvář k Lux, která znejistěla, když spatřila jeho černé oči bez duše. Na
                                    tváři se mu rozlil krutý
                                    úsměv.
                                    „Už ne,“ pronesl.
                                    Olbřímí pavouk s nohama zakončenýma háky se tyčil nad Garenem – měl nafouklé břicho,
                                    vypouklé oči a cvakající
                                    čelisti. Garen mu rozsekl hrudník a skopl tvora s bezvládně vlajícími končetinami z
                                    plošiny, načež se tvor
                                    rozsypal.
                                    Se zapřenýma nohama Garen ucítil spalující chlad ve svalu na rameni, když se mu
                                    černý spár zabořil do
                                    nárameníku. Kov však nepovolil ani nepraskl. Dráp jím nerušeně projel a Garen cítil,
                                    jak se mu tělem rozlévá
                                    odpudivý pocit zhnusení. Ucítil smrdutý pach hrobní hlíny; smrad plesnivé zeminy ze
                                    staletí staré hrobky.
                                    Bojoval s bolestí tak, jak k tomu byl odjakživa veden.
                                    Rodian padl na kolena, když se hákovitá čepel vyhnula jeho štítu a zabořila se mu do
                                    boku. Vydal bolestný
                                    výkřik a sklonil štít.
                                    „Na nohy!“ zařval Garen. „Setřeste bolest.“
                                    Rodian se narovnal, stydě se za své pochybení, zatímco se stínové stvůry dál
                                    překotně hnaly k Neohrožené
                                    gardě.
                                    „Nepřestávají se objevovat další!“ vykřikla Varya.
                                    „Tak my nepřestaneme bojovat!“ odpověděl Garen.
                                    Přestože ze všeho nejvíc chtěla Lux z této strašidelné mýtiny odejít, přistoupila k
                                    mladému chlapci. V očích
                                    se mu vlnila temnota jako noční můry, které čekají na to, až se zrodí z úrodné půdy
                                    lidské křehkosti. Ucítila,
                                    jak si ji měří chladná a vypočítavá mysl.
                                    Luca přikývl a ladně se postavil na nohy. Mumlající stíny se shromáždily na okraji
                                    mýtiny. Příšery a hrůzy se
                                    k ní přibližovaly, aby ji obklíčily, ale držely se tak akorát mimo dohled.
                                    „Ty máš nočních můr spoustu,“ řekl. „Asi ti rozbiju hlavu kamenem a všechny je
                                    shrábnu.“
                                    „Luco, tohle nejsi ty,“ řekla.
                                    „Řekni, kdo si myslíš, že to je?“
                                    „Démon v té hrobce,“ řekla Lux. „Myslím, že když lidi pohřbívali Fossiana, nebyl ten
                                    démon tak mrtvý, jak si
                                    mysleli.“
                                    Luca se zakřenil a ústa se mu roztáhla v úsměvu tak širokém, až mu popraskaly koutky
                                    úst. Po bradě mu stékaly
                                    krůpěje krve.
                                    „Vůbec nebyl mrtvý,“ řekl. „Jen spal. Léčil se. Nabíral síly. Připravoval se.“
                                    „Připravoval se na co?“ zeptala se Lux a donutila se udělat další krok kupředu.
                                    Chlapec nesouhlasně zamlaskal a pozvedl káravý prst. Lux se zastavila, nemohouc jít
                                    dál.
                                    „Ale no tak,“ řekl a sehnul se pro ostrý kámen. „Nejdřív si vyříznu jeden zlý sen.“
                                    „Luco,“ řekla Lux, neschopná pohybu, ale schopná řeči. „Musíš bojovat. Vím, že to
                                    dokážeš. Máš v sobě magii.
                                    Vím to. Právě proto jsi utekl, že ano? Proto jsi přišel jsem, abys byl poblíž
                                    někomu, kdo porazil démona.“
                                    Věc, která přebývala v chlapcově kůži, se zasmála a tráva kolem něj vlivem toho
                                    zvuku povadla.
                                    „Jeho slzy byly jako voda na poušti,“ řeklo to, přistoupilo blíž a kroužilo kolem
                                    ní, jako by hledalo to
                                    nejlepší místo, kde by jí mělo roztít lebku. „Probudily mě, nakrmily mě. Spal jsem
                                    tak dlouho, že jsem
                                    zapomněl, jak sladce chutná utrpení smrtelníků.“
                                    Chlapec se natáhl a pohladil ji po líci. Lux z toho dotyku projela vlna chladu. Opět
                                    dal prst pryč a za ním se
                                    táhlo kouřové vlákno. Lux naplnil strach z utopení, až se jí navalilo do krku. Po
                                    tváři jí začala téct slza.
                                    „Uspal jsem ho. Jeho sny byly plné hrůz, které se chtěly stát skutečnými,“ řekl
                                    chlapec. „Není nijak silný,
                                    jeho moc je jen zářivým uhlíkem v porovnání s výhní, která hoří ve tvém těle.
                                    Kdovíjak jsem se z něj
                                    nenakrmil, ale po tak dlouhém hladovění je dětský strach hotová hostina. Demacie
                                    nahání strach lidem jako on.
                                    Lidem jako ty.“
                                    Lux cítila, jak se její magie odvrací od tohoto tvora, jak temnota naplňuje mýtinu a
                                    stlačuje její světlo na
                                    nanicovatou jiskru. Ale i z jediné jiskřičky je možné rozdmýchat oheň, který dokáže
                                    pohltit celý les.
                                    „Nenáviděli ho. Luca to věděl. Vy smrtelníci se tak rychle začnete bát věcí, kterým
                                    nerozumíte. Je tak snadné
                                    rozfoukat plameny a povolat ty nejskvostnější hrůzné vidiny.“
                                    Lux si protáhla prsty. Bolelo jí to. Ale bolest znamenala, že má nad svým tělem
                                    kontrolu. Využila toho.
                                    Přiživila sílící jiskru ve svém nitru, oddělila ji od svého strachu a nechala ji
                                    volně proudit zpět do těla.
                                    „Luco, prosím,“ řekla, ale každé slovo ji stálo velkou námahu. „Musíš bojovat.
                                    Nenech se takhle využívat.“
                                    Hoch se zasmál. „Neslyší tě. A i kdyby tě slyšel, sama víš, že dělá dobře, když se
                                    bojí toho, co by mu jeho
                                    vlastní lid udělal, kdyby odhalil pravdu. Skutečnost, že je přesně tím, co
                                    nesnášejí. Mág. Ty bys měla velice
                                    dobře vědět, jaké to je.“
                                    Luxiny paže zachvátila bolest, která se jí šířila dále do hrudi. Chlapcovy oči se
                                    zúžily, když vycítil sílící
                                    magii.
                                    „Vím to až moc dobře,“ řekla. „Ale nehodlám se nechat ovládat strachem.“
                                    S bolestným výkřikem provedla Lux výpad svou holí k chlapci. Končetiny ji pálily a
                                    její úder byl nemotorný.
                                    Chlapec uskočil, ale příliš pomalu. Zlatavá špice její hole mu odřela kůži na tváři.
                                    Okamžik spojení byl prchavý, ale postačil.
                                    Neohrožená garda bojovala brutálně účinnými seky mečem a drtivými údery štítem, ale
                                    nemohli bojovat věčně.
                                    Stíny je nakonec unaví a zaplaví.
                                    Zleva zaútočil houf svíjejících se věcí se sápavými pažemi, odrážejíce Diadorovy
                                    údery svými těly. Jeden úder
                                    se mu odrazil od štítu a narazil do jeho nárameníku. Zavrčel a vrazil svůj meč do
                                    břicha šelmy s temným tělem
                                    a dračí hlavou.
                                    „Nepolevuj!“ napomenul ho Sabator. „Nepouštěj si je k sobě!“
                                    Garen máchl mečem po kroutící se temnotě; sekem do vnitřností a výpadem do hrudi.
                                    Zarazit hluboko a zakroutit.
                                    Neustávat v pohybu. Pohyb napravo: kvílející hmyzí lebka s tesáky jako dýky. Sekl ji
                                    do očí. Lebka zavřeštěla
                                    a rozpadla se na kouř a žhavé uhlíky.
                                    Vrhli se na něj další dva tvorové. Na máchnutí mečem neměl prostor. Další úder
                                    hruškou meče, kterou tomu
                                    prvnímu vrazil do hrudi. Druhého bodl do břicha naplocho. Příšery se stáhly. Garen
                                    ustoupil a postavil se
                                    vedle Varyy a Rodiana. Oba byli od přílby po náholeníky pokryti popelem.
                                    „Musíme udržet linii,“ řekl Garen.
                                    „Na jak dlouho?“ zeptal se Diadoro.
                                    Garen se podíval k severu, kde v dáli v lese zářilo světlo.
                                    „Dokud bude Lux potřebovat,“ řekl Garen s varovným pohledem.
                                    A stíny se na ně zase vrhly.
                                    Lux nalila své světlo do Lucy a mýtinou otřásl výbuch oslepující záře. Příšera v
                                    mladém chlapci byla vyrvána z
                                    těla a vydala ze sebe kvílející skřek plný běsu a zoufalství. Lux obklopil bílý oheň
                                    a splynul se vším kolem
                                    nich. Temnota uprchla před Luxinou úžasnou silou, neboť její žhnoucí světlo zahnalo
                                    její stín. Rostoucí zář
                                    nadále nabírala na síle, až už nebylo možné vidět hrobku ani les – pouze nekonečně
                                    rozlehlou bledou nicotu.
                                    Před ní seděl mladý kluk s koleny přitaženými k hrudi. Vzhlédl a jeho oči patřily
                                    malému, vyděšenému dítěti.
                                    „Pomůžeš mi?“ řekl.
                                    „Pomůžu,“ řekla Lux, přišla k němu a sedla si vedle něj. „Ale budeš se muset vrátit
                                    se mnou.“
                                    Zavrtěl hlavou. „To nejde. Já se moc bojím. Tam někde je ten strašlivej pán.“
                                    „Ano, je, ale spolu ho dokážeme porazit,“ řekla. „Já ti pomůžu.“
                                    „Vážně?“
                                    „Když mi to dovolíš,“ řekla Lux a usmála se. „Vím, čím si procházíš a jak se bojíš
                                    toho, co se stane, když
                                    lidé zjistí, co dokážeš. Věř mi, já si tím prošla taky. Ale ty se bát nemusíš. To,
                                    co se v tobě skrývá, není
                                    zlo. Není to temnota. Je to světlo. Je to světlo a já ti ho můžu pomoct ovládat.“
                                    Natáhla ruku.
                                    „Slibuješ?“ zeptal se.
                                    „Slibuju,“ přikývla Lux. „Nejsi sám, Luco.“
                                    Chlapec se jí chytil za ruku jako tonoucí provazu.
                                    Světlo opět zesílilo, bylo až neskutečně jasné, a když pohaslo, Lux viděla mýtinu
                                    přesně tak, jak si ji
                                    pamatovala z dob před sedmi lety. Zelená tráva, pahorek s kamennou mohylou a deskou
                                    s popisem Zkamenových
                                    skutků. Temnota, která les natolik přetvořila, byla nyní pryč. Místo pokřivených
                                    stromů byly teď stromy
                                    obyčejné, obloha byla půlnočně modrá kupole, na které se třpytily hvězdy. Lesní
                                    klenbou se ozýval zvuk nočních
                                    ptačích dravců.
                                    Luca ji stále držel za ruku a usmíval se na ni.
                                    „Je ten strašidelnej pán pryč?“
                                    „Myslím, že ano,“ řekla a cítila, jak se jí z jazyka vytrácí hořkost temné síly.
                                    „Alespoň prozatím. Myslím, že
                                    už asi není v té hrobce, ale tady už není určitě. A to je teď to hlavní.“
                                    „Můžeme už jít domů?“ zeptal se Luca.
                                    „Ano,“ řekla Lux. „Můžeme jít domů.“
                                    Garena naplňoval ochromující chlad. Končetiny probodnuté stínovými spáry měl jako z
                                    olova. V žilách mu koloval
                                    led, který ho mrazil až v samotném srdci jeho duše a zrak mu slábl.
                                    Sabator a Diadoro leželi na zemi a kůže jim tmavla. Rodian byl na kolenou a hrdlo mu
                                    svírala ruka s drápy.
                                    Varya stále bojovala. Levačka jí visela bezvládně u boku, ale paži s mečem měla
                                    stále ještě silnou.
                                    Garen na jazyku cítil popel a zoufalství. Ještě nikdy nepoznal porážku. Ne
                                    takovouhle. I tehdy, když si
                                    myslel, že je Jarvan mrtvý, našel sílu jít dál. Teď z něj s každým výdechem unikal
                                    život.
                                    Před ním se vztyčila olbřímí postava, rohatý démon se sekerou vytvořenou z temnoty.
                                    Vypadala jako nějaký
                                    divoký válečník, kterého zabil před mnoha lety. Garen pozvedl meč, připraven zemřít
                                    s demacijským válečným
                                    pokřikem na rtech.
                                    Náhle zavál letní vítr. Na severní obloze zaplál jas jako nový úsvit slunce.
                                    Stínoví tvorové zmizeli, vítr je rozfoukal jako spálené listí ve vichřici. Vítr i
                                    podivná zář se šířily
                                    náměstím jako rozbřesk a stíny před ním prchaly.
                                    Garen vydechl a skoro se divil, že se mu to vůbec povedlo. Rodian nasál vzduch do
                                    plných plic, zatímco Sabator
                                    a Diadoro se sbírali ze země. Rozhlíželi se, celí užaslí, jak poslední stíny mizely,
                                    a měšťané se začínali
                                    probírat.
                                    „Co se stalo?“ zalapala Varya po dechu.
                                    „To Lux,“ řekl Garen.
                                    Když se Luca vrátil ke své vděčné matce a paní Pernille ze Světlonošů převzala
                                    podrobné pokyny ohledně jeho
                                    dalšího vzdělávání, Lux a Garen vyrazili k jižní zkamenické bráně v čele Neohrožené
                                    gardy. Nálada byla
                                    sklíčená a nad každým člověkem, kterého na cestě z města potkali, se vznášela
                                    hmatatelná vina. Žádný z
                                    obyvatel Zkamenic si nepamatoval nic, co se stalo po popravě, ale všichni věděli, že
                                    na smrti onoho muže mají
                                    svůj díl.
                                    „Kéž tě Zahalená dáma přivine na svou hruď,“ pronesla Lux, když míjeli pohřební
                                    procesí za Aldu Dayana.
                                    „Vážně si myslíš, že si zaslouží takovou milost?“ řekl Garen. „Zabil nevinné.“
                                    „To je pravda,“ souhlasila Lux, „ale chápeš proč?“
                                    „Záleží na tom? Měl na svědomí zločin a zaplatil za něj.“
                                    „Samozřejmě, že na tom záleží. Aldo Dayan byl jejich přítel a soused,“ řekla Lux.
                                    „Pili spolu pivo v krčmě a
                                    vyprávěli si spolu vtipy na ulici. Jejich synové a dcery si hráli s jeho dětmi.
                                    Kvůli uspěchanému rozsudku
                                    byla veškerá naděje na porozumění příčiny toho, co ho dovedlo k vražedným činům,
                                    ztracená.“
                                    Garen svůj pohled stále upíral na cestu před sebou.
                                    „Oni porozumění nechtějí,“ řekl nakonec. „Je jim k ničemu.“
                                    „Jak to můžeš říct?“
                                    „Žijeme ve světě, který žádné takové jemné rozdíly nepřipouští, Lux. Demacie čelí
                                    velkému nebezpečí od
                                    strašlivých protivníků ze všech stran: divoké kmeny na severu, roztahovačná říše na
                                    východě a moc temných
                                    mágů, kteří ohrožují samotné tkanivo našeho světa. K absolutně platným pravdám nás
                                    dohnaly okolnosti. Když
                                    umožníme, aby náš úsudek zahalily pochyby, budeme zranitelní. A já nemohu dovolit,
                                    aby Demacie byla
                                    zranitelná.“
                                    „I za takovou cenu?“
                                    „Ano,“ přitakal Garen. „Právě proto dělám to, co dělám.“
                                    „Za Demacii?“
                                    „Za Demacii,“ odpověděl Garen.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d4 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Tělo a kámen</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    „Stín bledne před světlem,“ opakovala si dívka.
                                    Tato slova byla její mantrou, s jejíž pomocí se uklidňovala, kdykoliv cítila, že nad
                                    sebou ztrácí kontrolu.
                                    Navzdory svým pouhým třinácti už uměla zkušeně používat takovéto metody, jež
                                    pomáhaly zmírňovat symptomy
                                    jejích potíží. Dnes však tato věta nestačila. Dnes potřebovala být o samotě.
                                    S námahou zadržovala slzy, vyhýbala se očnímu kontaktu s okolními lidmi a svižně
                                    kráčela směrem ke zkoumavým
                                    pohledům stráží u městské brány. Cítila, že pokud ji zastaví, hráz povolí a ona to
                                    všechno vypustí přímo na
                                    ně. Alespoň by už bylo po všem, pomyslela si.
                                    Vojáci jí však nevěnovali téměř žádnou pozornost, a tak mohla nerušeně projít
                                    klenutým průchodem do otevřené
                                    krajiny za městem.
                                    Daleko od hlavní cesty si dívka našla tichý kout na zalesněném úbočí kopce. Jakmile
                                    si byla jista, že ji nikdo
                                    nespatří, vyndala si z kapsy čistý kapesníček, složila do něj obličej a rozvzlykala
                                    se.
                                    Po tvářích se jí proudem řinuly potůčky slz. Kdyby ji teď někdo viděl, nejspíš by ji
                                    nepoznal. Všichni ji
                                    znali jako rozesmáté děvče plné optimismu, které pro ně má každý den své veselé
                                    Dobré ráno! a Ráda vás vidím!,
                                    děj se co děj.
                                    Tuto svou druhou tvář – ošklivou a zcela nedemacijskou – dívka před ostatními
                                    pečlivě ukrývala.
                                    Jak se příval slz postupně vsakoval do jemné lněné látky, začínala se její mysl
                                    uklidňovat. Konečně se
                                    odvážila vyvolat znovu vzpomínky, které ji dovedly k pláči. Byla v učebně společně s
                                    ostatními spolužáky, když
                                    tu její pohled zabloudil k otevřenému oknu. Hejno fuchsiových kolibříků, jež za ním
                                    poletovalo, bylo rozhodně
                                    mnohem zajímavější než fádní lekce o polní taktice, kterou je unavoval učitel.
                                    Kolibříci tančili, ovšem ne
                                    jednotně, nýbrž v živém, podivně překrásném chaotickém reji. Zahleděla se do jejich
                                    pohybu a cítila, jak jí
                                    nitro rozehřívá silný pocit štěstí.
                                    To teplo dobře znala. Většinou jej dokázala zkrotit, zatlačit zpět jako pírka
                                    deroucí se ven z duchny. Ovšem
                                    dnes bylo... žhavé, kypící vlastním životem. Cítila v zubech jeho spalující žár,
                                    jenž hrozil vytrysknout do
                                    vnějšího světa v explozi duhových barev, což si dřív dovolovala vždy jen v soukromí.
                                    Na sotva postřehnutelný okamžik jí z konečků prstů vyrazil tenounký paprsek bílého
                                    světla.
                                    Ne! Tohle nesmí nikdo vidět! blesklo jí hlavou a snažila se onu zář potlačit.
                                    Poprvé v životě měla pocit, že to nezvládne. Měla jen jedinou šanci na záchranu.
                                    Musela pryč. Zvedla se z
                                    lavice a jala se skládat své věci.
                                    „Luxanno,“ řekl učitel. „Copak ty –“
                                    „Stín bledne před světlem,“ mumlala si a bez vysvětlení utekla z místnosti. „Stín
                                    bledne před světlem. Stín
                                    bledne před světlem.“
                                    Když se v poklidném lese vyplakala, opět vstala a nohy ji nesly dál a dál od města.
                                    Začala přemýšlet nad
                                    dopady celého incidentu. Po citadele se určitě rychle roznesou řeči o studentce,
                                    která bez dovolení utekla z
                                    vyučování. Jaký trest ji za takovou neukázněnost asi čeká?
                                    Ať už se stane cokoliv, určitě to bude lepší než ta druhá možnost. Pokud by zůstala,
                                    nashromážděná energie by
                                    v ní explodovala a zaplnila celou budovu tím nejjasnějším a nejčistším světlem. A
                                    pak by se každý dozvěděl, že
                                    je poznamenaná magií.
                                    A nastoupili by rušitelé.
                                    Jednou nebo dvakrát zahlédla v ulicích rušitele s těmi jejich podivnými instrumenty,
                                    kteří vyháněli uživatele
                                    magie. Jakmile se podařilo někoho takového odhalit, byl ihned deportován do slumů za
                                    hranicemi království a už
                                    nikdy nemohl být součástí vyšší společnosti, v níž byla Luxina rodina tak dobře
                                    známá.
                                    To na tom bylo ze všeho nejhorší – to vědomí, že by vrhla stín hanby na svou rodinu.
                                    A svého bratra... Ach,
                                    její bratr. Po zádech jí přejel mráz při pomyšlení, co by asi řekl Garen. Často
                                    snila o životě v nějaké jiné
                                    části světa, kde lidé nadaní čarodějnými silami byli považováni za hrdiny a
                                    oslavováni svými rodinami. Jenže
                                    jejím domovem byla Demacie, kde všichni dobře znali ničivý potenciál magie a
                                    přistupovali k ní jako k
                                    nebezpečné zbrani.
                                    Lux si uvědomila, že zatímco byla ponořená do myšlenek plných beznaděje, ocitla se
                                    na dohled Galiova
                                    monumentu. Tuto obří sochu postavili již před dávnými časy jako bojovou zástavu,
                                    která doprovázela vojsko na
                                    jeho výpravách za hranice. Z petricitu vytesaný Galio pohlcoval okolní magické síly,
                                    což zachránilo již
                                    bezpočet životů před útoky nepřátelských arcimágů. Pokud šlo věřit legendám, dokonce
                                    občas ožíval, když jeho
                                    kamenné tělo nasálo dostatek čarovné energie. V tuto chvíli však stál nehybně jako
                                    hora a tyčil se nad Pamětní
                                    cestou, daleko od rušné hlavní dopravní tepny.
                                    Lux obezřetně přistoupila k soše. Už jako malá holčička si představovala, že ten
                                    starý titán bděle pozoruje
                                    všechny, kdo pod ním procházejí. Měla pocit, jako by nahlížel do její duše a soudil
                                    ji.
                                    „Pro tebe tu není místo,“ řekl by pak odmítavě.
                                    Ačkoliv k dívce promlouval jen v její představivosti, uvědomovala si, že to je
                                    pravda. Byla jiná. To nešlo
                                    popřít. Její neustálý úsměv a veselí výrazně kontrastovaly s tradiční demacijskou
                                    strohostí.
                                    A pak tu byla ta zář. Lux si nevzpomínala na dobu, kdy by necítila v srdci její žár
                                    a touhu po svobodě. Dříve
                                    byla ona zář jen slabounká, snadno ji tedy dokázala potlačit. Světlo ovšem nabývalo
                                    na síle a ona jej už
                                    nebyla schopná dál skrývat.
                                    Stravovaná pocitem viny pozvedla oči ke kolosu.
                                    „Tak jen do toho, řekni to!“ zaječela.
                                    Takové chování bylo u Lux nezvyklé, měla však za sebou náročný den a otevřít
                                    stavidla pocitům zmírnilo její
                                    bolest na duši. S úlevou několikrát prudce vydechla a rázem se za svůj výbuch
                                    zastyděla. Opravdu jsem právě
                                    křičela na sochu? podivila se a rozhlédla se kolem, aby se ujistila, že to nikdo
                                    neviděl. Několikrát do roka
                                    se Pamětní cesta plnila poutníky, mířícími ke kolosu složit hold symbolu demacijské
                                    odhodlanosti. Teď však
                                    byla liduprázdná.
                                    Zatímco Lux pátrala pohledem, zda ji někdo nesleduje, zaslechla z výšky nad sebou
                                    skřípavý rachot. Prudce
                                    zvedla hlavu a zjistila, že onen zvuk vychází z vrcholu kolosu. V koruně sochy často
                                    hnízdili ptáci, tohle
                                    však nemohl mít na svědomí žádný opeřenec. Znělo to, jako by někdo vlekl těžký
                                    hliněný hrnec po hrbolatém
                                    dláždění.
                                    Lux sochu chvíli ostražitě pozorovala, ta se však ani nehnula. Možná se jí to jen
                                    zdálo, jak se její mysl
                                    vypořádávala s traumatickými zážitky dne. Přesto z kolosu nespouštěla zrak a v duchu
                                    vzývala to, co onen hluk
                                    způsobilo, aby tak učinilo ještě jednou.
                                    A také že ano: oči té sochy se pohnuly. Veliké kamenné bulvy se otočily ve svých
                                    jamkách, aby našly Lux
                                    stojící dole v trávě.
                                    Dívčina tvář na okamžik zbledla. Doslova cítila, jak ji ta ohromná kamenná postava
                                    zkoumá pohledem. Tentokrát
                                    se jí to však rozhodně nezdálo. Když se konečně vzpamatovala, vzala nohy na ramena a
                                    utíkala od sochy, co jí
                                    síly stačily.
                                    Alabastrovou vstupní branou prošla Lux do městského sídla své rodiny až pozdě v
                                    noci. V nohách měla mnoho mil,
                                    jak celý den bloumala po městě v naději, že až se konečně vrátí domů, budou její
                                    rodiče již spát. Někdo však
                                    byl přesto stále vzhůru.
                                    Její matka Augatha seděla na pohovce v rohu rozlehlé vstupní haly a se spalujícím
                                    očekáváním nespouštěla oči
                                    ze dveří.
                                    „Víš vůbec, kolik je hodin?“ udeřila.
                                    Lux neodpověděla. Věděla, že je už po půlnoci, a tou dobou už bývala celá rodina
                                    běžně v postelích.
                                    „Škola souhlasila, že tě nevyloučí,“ řekla Augatha. „Nebylo snadné je k tomu
                                    přesvědčit.“
                                    Lux chtěla propuknout v pláč, jenže po dni stráveném v slzách jí už žádné nezbyly.
                                    „Skoro se to dozvěděli,“
                                    řekla.
                                    „To mi došlo. Zhoršuje se to, že ano?“
                                    „Co mám dělat?“ zeptala se Lux vyčerpaná starostmi.
                                    „To, co musíme,“ odpověděla jí matka. „Ztratila jsi nad tím kontrolu. Nakonec někdo
                                    dojde k úhoně.“
                                    Lux slyšela o mužích, kteří padli v bitvě rukama černokněžníků, o tělech spečených
                                    žárem k nepoznání a o
                                    duších rozervaných vedví. Byla zoufalá z pomyšlení, že vládne silami, jež lze využít
                                    k šíření takové zkázy.
                                    Chtěla se nenávidět, ovšem neustálý vír emocí, jenž jí zmítal celý den, ten osten
                                    otupil.
                                    „Požádala jsem o pomoc profesionála,“ řekla Augutha.
                                    Lux se sevřel žaludek. Existovala jen jedna profese, která se jejím postiženým
                                    zabývala. „Rušitele?“ vydechla.
                                    „Je to přítel. Někdo, koho jsem měla povolat už dávno,“ oznámila Augatha. „Jeho
                                    diskrétnosti můžeš věřit.“
                                    Lux přikývla. Věděla, že veřejné pohaně už nelze zabránit. I kdyby to ten muž nikomu
                                    neřekl, jak ji matka
                                    ujišťovala, on to bude vědět.
                                    A léčba jako taková... nad tou radši ani nepřemýšlela.
                                    „Ráno si s tebou přijde pohovořit,“ prohlásila Augutha cestou po schodišti nahoru do
                                    své ložnice. „Bude to
                                    naše tajemství.“
                                    Ta slova Lux nijak neuklidnila. Ještě ani nebyla ženou a její život již byl u konce.
                                    Toužila teď jen po
                                    jediném – vyjít nahoru po schodech a upadnout do hlubokého spánku, který by pohřbil
                                    všechna její trápení v
                                    temnotě, avšak uvědomovala si, že tyto starosti s příchodem noci nezmizí. Světlo v
                                    jejím nitru bude i nadále
                                    růst a hrozit, že kdykoliv vybuchne. Ráno dorazí rušitel, aby vykonal svou děsivou
                                    léčbu. K Lux se donesly
                                    útržky hrůzostrašných zkazek o petricitovém prachu rozmíchaném v lektvaru, po jehož
                                    vypití se člověka zmocnily
                                    návaly nesnesitelné bolesti. Dívka se sice toužila svého prokletí zbavit, něčím
                                    podobným si ovšem projít
                                    nechtěla.
                                    Copak není žádné jiné řešení? přemítala.
                                    No samozřejmě!
                                    Ten nápad ji udeřil jako blesk. Její nitro rázem naplnil strach smíšený s nadějí.
                                    Netušila, zda má její plán
                                    naději na úspěch, ale věděla, že něco zkusit musí.
                                    Pod příkrovem hluboké noci se Lux horečnatě vracela ve vlastních stopách skrz
                                    alabastrovou chodbu, dolů
                                    širokou ulicí až ke strážným u brány, kolem nichž se nenápadně proplížila. Pak
                                    směrem na jih až na Pamětní
                                    cestu, jež ji po několika mílích dovedla až k místu Galiova odpočinku. Srdce jí
                                    divoce bušilo.
                                    „Haló?“ zvolala dívka roztřeseným hlasem a nebyla si jistá, zda vlastně chce, aby jí
                                    někdo odpověděl.
                                    V osamělém nočním tichu přistoupila ke kolosovu podstavci. Opatrně položila ruku na
                                    chladivý petricitový sokl.
                                    Jak asi chutná? Určitě musí být hrozně hořký, napadlo ji. A uvědomovala si, že pokud
                                    její plán nevyjde, velice
                                    brzy to zjistí.
                                    „Říká se, že si umíš poradit s magií,“ prohlásila. „Tak mě dej do pořádku. Chci být
                                    Demacijka.“
                                    Zvedla oči ke kolosu. Byl stejně netečný a nehybný jako demacijský způsob života.
                                    Dokonce kolem něj dnes v
                                    noci ani nekroužili netopýři. Možná, že to, co předtím slyšela – co si myslela, že
                                    vidí – byl nakonec přeci
                                    jen pouhý výplod představivosti. Stáhla ruku z podstavce a přemýšlela, co dalšího jí
                                    ještě zbývá.
                                    „Malá dívčí osůbko,“ zaduněl shůry hluboký hlas.
                                    Lux prudce vzhlédla a viděla, jak socha sklání svou mohutnou hlavu. Jedna myšlenka
                                    jí stíhala druhou. On to
                                    ví. A nedá tě do pořádku. Rozmáčkne tě jako švába.
                                    „Mohla bys mě... podrbat na noze?“ poprosil ji kolos.
                                    Galio se zaujetím sledoval, jak od něj dívka utíká a její drobounká hlava vykřikuje
                                    vysokým hláskem slova,
                                    kterým nerozuměl. Sledoval ji sice už celé roky, ale neměl ani tušení, že se dokáže
                                    pohybovat tak rychle a
                                    nahlas.
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    Galio si jí poprvé všiml v době, kdy byla ještě velice malá a zastavila se u něj se
                                    svou rodinou na jejich
                                    každoroční pouti. Fascinovaně ji pozoroval, zatímco mu nezbedně vskakovala do
                                    zorného pole a zase ven. Pak si
                                    uprostřed hry náhle uvědomila, že před ní stojí on, a plaše se schovala své matce za
                                    sukni. Když kolos dřímal,
                                    vše se pohybovalo jako v mlžném oparu. Svět byl matný a lidé se mu jen míhali před
                                    očima jako mžitky.
                                    Avšak i tak Galio vycítil, že je na té dívce něco jedinečného. Vycházela z ní jakási
                                    záře, která ovšem nešla
                                    postřehnout běžným zrakem. Čas se v její blízkosti zpomaloval a mlha mizela, jako by
                                    se v jeho kamenném nitru
                                    něco probouzelo.
                                    Začalo to nenápadně. Když byla ještě batole, Galio cítil, jak ho její podivné teplo
                                    lechtá na prstech u nohou.
                                    Při druhé návštěvě mu už ona záře rozehřívala celou nohu. A když dívka dosáhla
                                    deseti let, byl její žár už tak
                                    silný, že Galio cítil její příchod na míle daleko a třásl se nedočkavostí na její
                                    návštěvu.
                                    A teď tu byla zas, ačkoliv ještě nenadešel onen správný den v roce. Její síla
                                    planula tak prudce, že se jeho
                                    chladným nitrem šířila jako lesní požár. Přivedla ho k životu!
                                    Probuzený Galio konečně viděl její světlo s ohromující jasností. Zářila jako všechny
                                    hvězdy na obloze.
                                    A opět jej opouštěla.
                                    Galio cítil, jak z něj s každým jejím krokem mizí kus života a opět se jej zmocňují
                                    chlad a nehybnost. A pokud
                                    znovu zkamení, nikdy tu dívku nepozná. Musí jít za ní.
                                    Jeho mohutné nohy s rachotem opustily podstavec a svým obřím krokem dívku snadno
                                    dohnal. S rozšířenýma očima
                                    se prudce otočila ke kolosu, jenž se tyčil přímo za ní. Z konečků jejích prstů
                                    vystřelil paprsek
                                    koncentrovaného světla a zabořil se přímo do Galiovy nohy. Onen podivný pocit v jeho
                                    nitru nabral na síle, až
                                    měl dojem, že vybuchne a jeho kousky se rozletí po celé Demacii.
                                    Ovšem Galio se nerozpadl. Místo toho se jeho tělem rozlila další vlna tepla a
                                    života. Sklonil se a jemně vzal
                                    dívku do dlaní. Zakryla si tvář, jako by se kryla před hrozícím nebezpečím.
                                    Kolos se začal smát, vesele jako dítě dovádějící u fontány.
                                    „Malá zlatohlavá osůbko,“ zaduněl. „Jsi tak legrační. Neodcházej, prosím.“
                                    Dívka pomalu sebrala odvahu a odpověděla: „Já... ani nemůžu. Držíš mě.“
                                    Galio si uvědomil, že se chová nepatřičně, a opatrně ji postavil zpátky na zem.
                                    „Omlouvám se. Nestává se často, že bych potkal malé lidské holčičky. Probouzím se
                                    jenom, když mám něco
                                    zničit,“ vysvětloval. „Nemáš něco, co bych mohl zničit? Něco velkého?“
                                    „Ne,“ odpověděla dívka slabým hláskem.
                                    „Tak se pojďme po něčem takovém poohlédnout.“ Po pár dunivých krocích, při nichž se
                                    otřásala zem, se otočil a
                                    zjistil, že jej dívka nenásleduje. „Ty nejdeš, dívčí osůbko?“
                                    „Ne,“ odpověděla ještě nejistěji v obavě, zda tím obra nerozhněvá. „Já se právě teď
                                    snažím spíš nebudit moc
                                    pozornosti.“
                                    „Ach tak. Promiň, dívčí osůbko.“
                                    „No nic. Já už asi půjdu,“ řekla Lux a doufala, že tím vše končí. „Ráda jsem tě
                                    poznala.“
                                    Galio šel stále za ní. „Jdeš pryč od svého města,“ poznamenal. „Kampak máš
                                    namířeno?“
                                    „Nevím,“ odvětila. „Někam, kam budu patřit.“
                                    Kolos zvědavě naklonil hlavu. „Jsi Demacijka. Patříš do Demacie.“
                                    Poprvé za celou dobu měla dívka pocit, že jí onen obr rozumí a že se mu může svěřit.
                                    „Tomu bys nerozuměl. Ty jsi symbolem celé této říše. Já jsem jen...“ Hledala správné
                                    slovo, které by
                                    vypovědělo všechno, a zároveň by jím neřekla až příliš. „Jsem naprosto pokažená,“
                                    řekla nakonec.
                                    „Pokažená? Ty přece nemůžeš být pokažená. Dáváš mi život,“ zaduněl Galio a sklonil
                                    svou mohutnou kamennou tvář
                                    na její úroveň.
                                    „V tom to právě vězí,“ povzdechla si dívka. „Ty by ses neměl hýbat. Jediný důvod,
                                    proč tomu tak je, jsem já.“
                                    Galio chvilku ohromeně mlčel a pak propukl v rozjařený smích.
                                    „Ty jsi mág!“ zaburácel.
                                    „Psssst! Tiše, prosím!“ žadonila dívka. „Lidé tě uslyší.“
                                    „Já drtím mágy!“ prohlásil. A pak rychle dodal: „Ale tebe ne. Tebe mám rád. Ty jsi
                                    první mág, kterého mám
                                    rád.“
                                    Luxannin strach se pozvolna rozplýval a uvolňoval místo podrážděnosti. „Poslyš. I
                                    když to je všechno úžasné a
                                    zázračné, byla bych radši, kdybys mě nechal být. Navíc, lidi si určitě všimnou, že
                                    jsi pryč.“
                                    „To je mi jedno,“ stál si za svým Galio. „Jen ať si všimnou!“
                                    „To nesmíš!“ zvolala Lux, která se při té představě zhrozila. „Prosím, vrať se tam,
                                    kam patříš.“
                                    Galio se zastavil, aby se nad tím zamyslel, a pak se usmál, jako by si vzpomněl na
                                    něco veselého. „Udělej to
                                    pro mě ještě jednou. To s tím tvým kouzelným světlem hvězd!“ řekl na Luxin vkus až
                                    příliš hlasitě.
                                    „Pssst! Přestaň hulákat!“ prosila ho. „Mluvíš o tom mém prokletí?“
                                    „Ano,“ odvětil Galio o něco tišeji.
                                    „Je mi líto. Nemůžu to udělat jen tak na požádání. A rozhodně bych to dělat neměla.
                                    Radši běž,“ naléhala na
                                    něj.
                                    „Nemůžu. Když tě opustím, usnu. A až se probudím, ty budeš pryč, malá dívčí osůbko.“
                                    Lux se zastavila. Ačkoliv byla podrážděná vyčerpáním, titánova slova ji nenechala
                                    chladnou.
                                    „Slíbíš mi, že když to udělám znovu, odejdeš?“ zeptala se ho.
                                    Kolos se na chvilku zamyslel a pak nabídku přijal.
                                    „Dobrá,“ řekla dívka. „Zkusím to.“
                                    Propletla si ruce směrem k tělu a pak je prudce vymrštila ke Galiovi. K jejímu
                                    zklamání jí z prstů odletěla
                                    jen slabounká jiskřička. Zkoušela to znovu a znovu, pokaždé však s ještě horším
                                    výsledkem.
                                    „To musí být tou únavou,“ uvědomila si.
                                    „Tak si odpočiň,“ navrhl Galio. „A až načerpáš síly, můžeš mi předat svou magii.“
                                    „Hmm,“ zamyslela se nad tím nápadem Lux. „Jinak se tě nezbavím a stejně nemám kam
                                    jít. Vlastně není důvod,
                                    proč bych se na to nemohla vyspat.“
                                    Jala se hledat místo, kde by tráva vypadala dost pohodlně. Když jej nalezla, lehla
                                    si a zachumlala se do svého
                                    pláště.
                                    „No, já jdu spát,“ řekla se zívnutím. „Ty bys měl taky.“
                                    „Ne. Já spím až moc,“ odpověděl Galio.
                                    „Tak co kdyby ses... já nevím, na chvíli třeba zmrazil?“
                                    „Takhle já nefunguju,“ odvětil kolos.
                                    „Tak se prostě nehýbej a předstírej, že nejsi naživu.“
                                    „Ano. Budu tady jen stát s dívat se, jak odpočíváš, dívčí osůbko,“ souhlasil Galio.
                                    „Prosím, to radši ne,“ namítla Lux. „Kdyby ses na mě díval, neusnula bych. Nemohl by
                                    ses... třeba otočit?“
                                    Galio dívce vyhověl a otočil se k ní zády, čelem ke vzdáleným světlům demacijského
                                    hlavního města. Nebylo tak
                                    zajímavé jako ona dívka, ale muselo mu to stačit.
                                    Když měla Lux alespoň takovéto zdání soukromí, zavřela oči a propadla se do náruče
                                    spánku.
                                    A později, jakmile si byla jista, že se Galio neotočí, potichounku vstala a
                                    odplížila se do noci.
                                    Luxanna kráčela rychle, jelikož věděla, že jejím prvním úkolem je dostat se od
                                    kolosu co nejdál. Kdyby tak
                                    neučinila, její magie by jej dál udržovala při životě a určitě by se ji vydal
                                    hledat. Ráno už bude každá
                                    hlídka z království pátrat po pohřešované dívce z rodu Korunní stráže, která uprchla
                                    do noci. A všichni by si
                                    jistě všimli kráčejícího národního monumentu po jejím boku a bylo by jim jasné, že
                                    to ona je tím magickým
                                    zdrojem, jenž jej probudil.
                                    Lux přinutila své bolavé nohy do běhu. Měla jen matnou představu, kde se vlastně
                                    nachází. V černotě noci bylo
                                    obtížné zahlédnout nějaké orientační body. Věděla jen, že je poblíž Oblačného lesa –
                                    na jihu se tyčila k nebi
                                    hustá hradba mohutných rudokmenných dubů. Tam by se mohla nejen dobře ukrýt před
                                    pátracími skupinami, ale
                                    navíc v něm určitě najde i něco k snídani. Lesem by mohla projít za dva dny a najít
                                    pak úkryt v některé z
                                    vaskasianských dřevařských osad, kde ji jen stěží někdo pozná. Nebyl to zrovna
                                    geniální plán, to ani náhodou,
                                    ale lepší neměla.
                                    Lux už viděla začátek lesa a jeho stromy, které byly nejmohutnější uprostřed a svou
                                    výškou si nezadaly s
                                    pyramidami. Poté, co překročila práh lesa, se na moment zastavila a se smutkem v
                                    duši pomyslela na všechno, co
                                    opouští. Bude se jí stýskat po bratru Garenovi a milovaném koníku Plamínkovi,
                                    dokonce i po matce. Jinak to ale
                                    nešlo.
                                    Stín bledne před světlem, dodala si odvahu a vkročila do temnoty hustého, věčně
                                    zeleného lesa.
                                    Po hodině strávené prodíráním trnitým, smůlou olepeným podrostem začala Lux o
                                    kvalitách svého plánu
                                    pochybovat. V žaludku jí kručelo a naděje na nalezení přímé cesty skrz les zmizela
                                    společně s měsícem, jenž se
                                    schoval za mraky. Všude kolem sebe slyšela funění a šelestění noční zvěře, což jí na
                                    klidu také nepřidalo.
                                    Aspoň trošičku světla, pomyslela si. Špetka přece ničemu neublíží, určitě ne takhle
                                    daleko.
                                    Začala mezi dlaněmi vyvolávat světélkující kouli. Na krátký okamžik jí na konečcích
                                    prstů zatančily jiskřičky,
                                    což mezi okolní zvěří vyvolalo dobře slyšitelný poprask. Ovšem světlo uhaslo stejně
                                    rychle, jako se objevilo,
                                    a vše se znovu ponořilo do temnoty. Lux se zahleděla na siluetu svých rukou a
                                    přemýšlela, co je špatně. Co jí
                                    bránilo provést věc, která pro ni bývala tak snadná a přicházela, když se to hodilo
                                    nejméně?
                                    To ten kolos, uvědomila si. Určitě to za to může on.
                                    Náhle si uvědomila, že přes zvuky lesa slyší nějaké hlasy. Pomalé, cílevědomé kroky
                                    a šepot. Byli to –
                                    Kolem Luxina krku se náhle sevřela paže a znehybnila ji v pevném objetí. Vycítila,
                                    že po stranách má
                                    přinejmenším další dva muže.
                                    „Kampak máme takhle v noci namířeno, slečinko?“ zeptal se jeden z nich.
                                    Lux se zadrhla odpověď v krku. Muž, jenž ji držel, zesílil svůj stisk.
                                    „Nemáš být náhodou v rušicích slumech, co?“ řekl.
                                    „Ne...“ Lux zalapala po dechu, kvůli paži zaražené pod bradou nemohla ani pohnout
                                    hlavou. „Já nejsem...“
                                    „My nejsme padlí na hlavu, slečinko,“ řekl třetí ze skupiny. „Tak půjdeme, vezmeme
                                    tě zpátky.“
                                    Když viděla, že ji chtějí spoutat hrubým provazem, pokusila se jim vysmeknout.
                                    Soustředila se, ale vyvolat
                                    magické síly, jimiž dřív vládla, už nedokázala. Přesto si uvolnila alespoň jednu
                                    ruku. Vší silou udeřila
                                    jednoho z pochopů do brady a zaslechla praskání větviček, jak dopadl na zem.
                                    Zbývající dva se na ni vztekle
                                    vrhli.
                                    „Tos neměla dělat,“ zasyčel vztekle jeden z nich. „Tos vážně neměla dělat.“
                                    Pevně ji spoutali. A aby dali najevo, že to myslí vážně, utáhli provaz co nejtěsněji
                                    a nejbolestivěji. Náhle
                                    se však začala země třást a vibrovat jako pod mohutnými údery kladiva. Vyděšení muži
                                    vyskočili na nohy a
                                    pátrali po zdroji toho hluku, jenž nabíral na tempu i hlasitosti.
                                    Duněl jako zemětřesení, ale skládal se z rytmických, pravidelných úderů... jako
                                    nějaké obří kroky.
                                    Blížilo se to.
                                    „Co to je?“ zeptal se jeden z pochopů, strachy neschopen jediného pohybu.
                                    Země se třásla víc a víc a už bylo slyšet i ohlušující praskání obřích stromů
                                    lámaných vejpůl. Ať už to bylo
                                    cokoliv, dorazilo to do lesa a bylo to téměř u nich.
                                    „To je... To je...“
                                    Všichni vzhlédli a spatřili gigantického Galia, jenž rázoval přímo směrem k nim a
                                    zanechával za sebou cestu z
                                    padlých rudokmenných dubů. Muži se rozběhli pryč, stačili však udělat jen pár kroků
                                    mezi stromy a už je
                                    popadla obří petricitová ruka, která je zvedla vysoko do vzduchu. Galio upřel jedno
                                    své ohromné oko na
                                    třesoucí se hromádky, jež držel pevně ve své pěsti.
                                    „Nadešel čas bojovat?“ zeptal se kolos s úšklebkem ve tváři. „Já začnu!“
                                    Povolil sevření a druhou ruku pozvedl do výše, jako by je chtěl rozmáčknout mezi
                                    dlaněmi.
                                    „Ne!“ zvolal vysoký hlásek. „Přestaň, prosím!“
                                    Kolos pohlédl dolů na Lux, která mu spoutanými pažemi bušila do kotníků.
                                    „To není správné!“ volala.
                                    Zmatený Galio položil muže na zem a nechal je jít. Lux slyšela rychlý dusot, jak od
                                    ní utíkali s naléhavostí
                                    štvaného jelena. Vymanila se z pout a zvedla oči ke kolosu.
                                    „Otočil jsem se a tys byla pryč, dívčí osůbko,“ řekl. „Proč jsi tady, mezi těmi
                                    stromy?“
                                    „Já... já nevím,“ řekla Luxanna. Na víc se nezmohla.
                                    Galio ležel na svahu kopce a společně se svou novou zlatovlasou přítelkyní pozoroval
                                    hvězdy. Oba mlčeli, jen
                                    tu a tam si někdo z nich povzdechl – ovšem nebylo to ono napjaté zalapání po dechu,
                                    na něž byla Lux dřív
                                    zvyklá. Byly to zvuky dvou stvoření, jež nacházela potěšení z přítomnosti toho
                                    druhého.
                                    „Obvykle nebývám vzhůru takhle dlouho,“ řekl kolos.
                                    „Ani já ne,“ souhlasila dívka s mohutným zívnutím.
                                    „Jak spolu lidé tráví čas, když zrovna nebojují? Neměli bychom konverzovat?“
                                    „Ne. Takhle je to pěkné,“ odvětila dívka. „Cítím... klid.“
                                    Galio se zachmuřil. Bylo na ní něco divného. Něco jí chybělo. Už nezářila jako
                                    hvězdy.
                                    „Proč jsi tak smutný? Vyléčil jsi mě,“ řekla. „Když budeš poblíž, můžu se klidně
                                    vrátit domů a být normální.“
                                    Galiova tvář se však nerozjasnila a jen hleděl do země. Dívka dál rozvíjela svou
                                    myšlenku.
                                    „Třeba bych za tebou mohla chodit každý den, aby se ta moje nemoc neprojevovala –“
                                    „Ne,“ řekl titán a konečně se jí podíval do očí.
                                    „Proč ne?“ zeptala se překvapeně.
                                    „Mladá dívčí osůbko, ty jsi jiná než ostatní. Tvůj dar jsem vycítil už v dobách, na
                                    které si nemůžeš
                                    pamatovat. Tak dlouho jsem toužil mít tě ve své blízkosti. Ale teď vidím... že ten
                                    tvůj dar ničím.“
                                    „Ale dává ti přece život.“
                                    Galio se nad jejími slovy zamyslel, ovšem jen na okamžik. Už se rozhodl.
                                    „Život je pro mě velice cenný,“ řekl. „Ale tvůj dar je všechno. Nikdy o něj nesmíš
                                    přijít.“
                                    Postavil se a opatrně si posadil dívku na rameno. Společně se vydali na cestu zpátky
                                    k městu, aby čelili
                                    všemu, co jim osud předurčil.
                                    Lux se vrátila do rodinného sídla v době, kdy slunce teprve začínalo vykukovat nad
                                    obzor. Před městskými
                                    hradbami se Galio vrátil ke svému nehybnému spánku na podstavci vedle Pamětní cesty
                                    a nechal Lux, aby si své
                                    problémy vyřešila sama.
                                    Stín bledne před světlem, pomyslela si a odsunula petlici na předních dveřích.
                                    Vstoupila do domu, kde v salonku seděla její matka s proplešatělým mužem středního
                                    věku, jenž na klíně držel
                                    pouzdro s exoticky vyhlížejícími léčebnými tinkturami.
                                    „Luxanno, jsem tak ráda, že ses rozhodla vrátit domů,“ procedila Augatha skrz zaťaté
                                    zuby.
                                    Lux vrhla ostražitý pohled na člověka sedícího na pohovce.
                                    „Tohle je ten pán, o kterém jsem ti říkala,“ zašeptala její matka. „Co se postará o
                                    ten tvůj... problém.“
                                    Lux se náhle cítila lehce, jako by její duch vystoupil z těla, aby mohl sledovat, co
                                    se právě chystala říct.
                                    „Víš co, matko?“ řekla hlasem vibrujícím slovy, jež toužila vyslovit. „Myslím, že na
                                    něj nemám náladu. Byla
                                    bych radši, kdybys ho mohla poslat pryč.“
                                    Rušitele se ta slova očividně dotkla. Postavil se a přehodil si svůj vak přes
                                    rameno.
                                    „Ne, zůstaňte,“ prosila jej Augatha. Chytila Lux za paži a rázně se do ní pustila.
                                    „Nemáš tušení, co vlastně
                                    říkáš. Tenhle muž riskoval vše, jen aby ti pomohl. Je to jediný způsob, jak se můžeš
                                    někdy stát Demacijkou.
                                    Musíš se zbavit té své nemo–“
                                    „Já nejsem nemocná!“ zvolala Lux. „Jsem překrásná a cenná a jednoho dne to celému
                                    království dokážu! A jestli
                                    se to někomu nelíbí, mám opravdu velikého přítele, se kterým si o tom může
                                    promluvit.“
                                    Rázným krokem vyšla nahoru do svého pokoje a zanechala svou matku s rušitelem.
                                    Lux se svalila na postel a zhluboka uvolněně vydechla. Poprvé za mnoho let byla její
                                    mysl klidná jako letní
                                    hladina na jezeře. To světlo, které z ní jednou nezvladatelně vytrysklo, tam stále
                                    někde uvnitř bylo, ale
                                    dokázala vycítit jeho počátek i konec a věděla, že jej jednoho dne zcela ovládne.
                                    A zatímco usínala, uvědomila si, že ta její mantra se pletla. Žádné světlo nikdy
                                    nedokázalo zabít stíny.
                                    Čím jasnější světlo, tím hlubší stín, pomyslela si. Znělo to docela dobře.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d5 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Poslední světlo</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Za svítání zasáhlo Terbisii zemětřesení. Země se vzpínala jako nezkrotné hříbě a
                                    otevírala zející pukliny. Lux
                                    na Plamínkovi projížděla rozvalenými troskami obranného předhradí, třicet stop
                                    vysokých hradeb ze sluncem
                                    vyběleného kamene, který vypadal, jako by ho noxijské obléhací stroje bombardovaly
                                    celé týdny. Opatrně se svým
                                    koněm projela mezi padlými kusy zdiva a vydala se na místo, kde byla v modrobílém
                                    obchodním pavilónu zřízena
                                    provizorní ošetřovna.
                                    Zkáza byla tak rozsáhlá, že Lux něco takového ještě nikdy neviděla. Terbisijské
                                    budovy byly vyrobeny z pevné
                                    horské žuly a demacijského dubu a postaveny společnými silami. A téměř všechny byly
                                    naprosto zničené.
                                    Zaprášení muži a ženy kopali pomocí krumpáčů a lopat v pobořených troskách v naději,
                                    že najdou přeživší, ale
                                    místo toho ze sutin tahali jen mrtvá těla. V četných kouřících propastech, které
                                    nyní oddělovaly městské
                                    čtvrti, zmizely celé ulice.
                                    Když Lux dorazila k pavilónu, sesedla a protlačila se dovnitř. Nebyla léčitelka, ale
                                    byla schopná ledasjak
                                    vypomáhat anebo prostě sedět u zraněných. Myslela si, že ji pohled na tak rozsáhlou
                                    zkázu venku připraví na
                                    utrpení uvnitř stanu.
                                    Mýlila se.
                                    Na vlněných dekách ležely stovky přeživších vytažených z trosek. Lux slyšela matky a
                                    otce, jak naříkali kvůli
                                    svým ztraceným dětem, manželky a manžele, kteří v náručí svírali mrtvá těla svých
                                    milovaných, a co bylo
                                    nejhorší, udivené sirotky se skelnýma očima, kteří se tu vystrašeně potulovali
                                    kolem. Lux spatřila jednoho
                                    svého známého doktora v krví zatuhlé zástěře, jak si myje ruce v cínové míse, a
                                    vydala se k němu.
                                    „Doktore Alzare,“ pozdravila. „Řekněte mi, jak vám můžu pomoct.“
                                    Otočil se. Oči měl zalité slzami. Chvíli trvalo, než ji přes závoj svého žalu
                                    poznal.
                                    „Madam z Korunní stráže,“ řekl Alzar a krátce se uklonil.
                                    „Lux,“ odpověděla. „Prosím, co můžu udělat?“
                                    Lékař si povzdechl a řekl: „Vaše přítomnost je vskutku požehnáním, má paní, ale rád
                                    bych vás ušetřil hrůz
                                    toho, co se zde přihodilo.“
                                    „Není třeba mě šetřit, Alzare,“ odsekla Lux. „Jsem Demacijka a Demacijci si navzájem
                                    pomáhají.“
                                    „Zajisté, má paní, odpusťte mi,“ řekl Alzar a vyčerpaně se nadechl. „Vaše přítomnost
                                    zraněným prospěje.“
                                    Alzar ji zavedl k mladému muži, který ležel natažený na nízkém slamníku v zadní
                                    části pavilónu. Lux zalapala
                                    po dechu, když spatřila jeho ohyzdné zranění. Jeho tělo bylo zlomené, téměř
                                    rozdrcené sutinami, a oči měl
                                    ovázané krvavým fáčem. Z toho, jak neústupně odmítal dávat najevo svou bolest,
                                    odhadla, že je to voják.
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    „Snažil se vyhrabat jednu rodinu z trosek jejich rozbořeného domu,“ řekl Alzar.
                                    „Zachránil je, ale pak se
                                    díval po dalších přeživších. Došlo k druhému otřesu, kvůli kterému na něj spadla
                                    jiná budova. Sutiny mu
                                    rozdrtily plíce a kvůli skleněným střepinám přišel o oči.“
                                    „Kolik mu zbývá?“ zeptala se Lux a snažila se nemluvit nahlas.
                                    „To vědí jen bohové, ale jeho čas už se krátí,“ řekl Alzar. „Kdybyste mu zůstala po
                                    boku, jistě byste mu tím
                                    ulehčila odchod do náručí Zahalené dámy.“
                                    Lux přikývla a posadila se vedle umírajícího. Vzala ho za ruku a cítila, jak jí
                                    kvůli němu puká srdce. Alzar
                                    se vděčně usmál a obrátil se zpět, aby pomohl těm, které ještě mohl zachránit.
                                    „Je tady hrozná tma,“ řekl muž, kterého její dotyk probudil. „Bohové, já nevidím!“
                                    „Jen klid, vojáku. Řekni mi, jak se jmenuješ,“ řekla Lux.
                                    „Dothan,“ řekl a sípal přitom námahou.
                                    „Pojmenovali tě po tom hrdinovi z Úsvitné tvrze?“
                                    „Ano. Ty ten příběh znáš? Je to starý příběh proti divochům.“
                                    „Věř mi, znám ho velmi dobře,“ řekla Lux a smutně se usmála. „Můj bratr mi ho
                                    vyprávěl pořád dokola, když jsme
                                    byli děti. Vždycky mě nutil, abych byla freljordská korzárka, zatímco on si hrál na
                                    Dothana a vlastnoručně
                                    ubránil přístav proti kožedlakům.“
                                    „Snažil jsem se být jako on,“ řekl mladík slábnoucím hlasem, popadaje dech. Zpod
                                    obvazu mu zvolna vytékal
                                    pramínek krve připomínající rudou slzu. „Snažil jsem se dělat tomu jménu čest.“
                                    Lux sevřela jeho ruku ve svých dlaních.
                                    „A také jsi dělal,“ řekla. „Alzar mi pověděl, co se stalo. Jsi pravý demacijský
                                    hrdina.“
                                    Dothanova tvář se trochu uvolnila a dech mu v hrdle sípal, jak jej nezadržitelně
                                    opouštěly síly.
                                    „Proč nevidím?“
                                    „To tvé oči,“ řekla Lux zvolna. „Je mi to líto.“
                                    „Co... co je s nimi?“
                                    „Doktor Alzar říká, že se ti do nich zabodaly skleněné střepy.“
                                    Muž se ostře nadechl.
                                    „Umírám,“ řekl. „Vím to... ale měl bych... rád bych ještě uzřel světlo... Demacie...
                                    ještě jednou...
                                    naposledy.“
                                    Lux cítila magii vířící v jejím nitru, ale zašeptala mantru, jíž ji vštípili
                                    Iluminátoři, aby nad ní
                                    neztratila kontrolu. V průběhu let se v ovládání svých sil zdokonalila, ale občas,
                                    když její emoce hrozily
                                    vytrysknout na povrch, bylo udržení kontroly nad spoutanou energií obtížné.
                                    Rozhlédla se, a když s uspokojením
                                    zjistila, že se nikdo nedívá, přiložila konečky prstů na zkrvavený obvaz zakrývající
                                    Dothanův zrak. Božskou
                                    záři své magie pak poslala mužovou lebkou přímo do nepoškozených částí jeho očí.
                                    „Nemohu tě vyléčit,“ řekla, „ale mohu ti dát aspoň toto.“
                                    Sevřel její dlaň a pootevřel ústa úžasem, jenž se jej zmocnil, když jím začalo
                                    proudit světlo Demacie.
                                    „Taková krása...“ zašeptal.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d1 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Bílá, Černá a Červená</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Generál Miesar posunul přes mapu slonovinový kužel. Jednoduchost té bílé figurky
                                    přiváděla Jarvana v úžas.
                                    Žádná hlava, žádné rysy, které by naznačovaly obličej. Prostě jen obyčejný zaoblený
                                    tvar, neutrální a
                                    nevýrazný, který ani v nejmenším nepřipomínal stovku demacijských vojáků, jež
                                    představoval.
                                    „Když se svými rytíři teď vyrazíme na jih, můžeme napadnout argoty ještě dřív, než
                                    se dostanou do Sudoslat,“
                                    řekla generálka Ibell, podsaditá žena s přísným výrazem v očích.
                                    „Argotové jsou nejsilnější v rojích,“ odvětil generál Miesar, zatímco pochodoval po
                                    stanu sem a tam.
                                    „Spoléhají se na to, že přímé útoky odrazí tak, že získají nad nepřítelem převahu v
                                    počtu. Pokud je nedokážeme
                                    rozdělit, pobijí nás mnohem dřív, než se dostaneme k jejich královně.“
                                    Jarvan poodešel k okraji stanu, poodhrnul látku a díval se přes údolí. Ta vyhlídka
                                    by se mu za jiných
                                    okolností líbila – v ranním světle se bujná krajina třpytila rosou a vesnice
                                    Sudoslaty z dálky vypadala
                                    poklidně. Ale na obzoru se tyčil děsivý šedý tvar burácející hordy.
                                    Argotové nebyli nijak ohromní tvorové; boj s jedním by byl docela snadný, ale ve
                                    větším počtu podléhali
                                    nadřazené vůli královny, takže se dokázali pohybovat a bojovat jako jeden krutý
                                    celek. Tenhle roj byl větší
                                    než kterýkoliv, který kdy Jarvan viděl.
                                    Miesar si z čela otřel pot. „Dorazí do dnešního večera?“
                                    „Dřív,“ řekla Ibell. „Máme hodinu, možná dvě, když budeme mít štěstí, než argotové
                                    Sudoslaty přemůžou.“
                                    Jarvan se otočil zpátky k mapě. Deset ebenových kuželů představujících argoty stálo
                                    na vnějších hranicích
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    Sudoslat a zastiňovalo jediný demacijský kužel. Královna byla označena malou
                                    figurkou z rudého jaspisu a
                                    nacházela se přímo v srdci ebenové masy.
                                    „Případný výpad by se musel probojovat stovkami argotů, aby se k ní vůbec dostal,“
                                    řekl Jarvan a poukázal na
                                    červený kámen. „Co navrhujete?“
                                    Miesar přestal popocházet. „Obávám se, že se vám to nebude líbit, můj pane, ale
                                    mohli bychom se stáhnout.
                                    Vzdát se Sudoslat. Vrátit se nazítří s tolika vojáky, abychom se dokázali hordou
                                    prosekat a královnu zabít.“
                                    „To máme přenechat Sudoslaty argotům?“ zeptala se Ibell. „To pro ty lidi znamená
                                    rozsudek smrti. Budou
                                    přemoženi během pár hodin.“
                                    Jarvan na bílé a černé kameny zíral tak dlouho, dokud mu v mysli nezačaly splývat.
                                    Viděl jen ten červený kámen
                                    královny.
                                    Ibell pozvedla obočí. „Vidíte něco?“
                                    „Zoufalý plán,“ odpověděl Jarvan, „ale nic jiného nemáme. Ukryjeme své nejlítější
                                    bojovníky v Sudoslatech a
                                    přichystáme léčku. Když jich bude tak málo, nebudou náš útok čekat. Pak, až bude
                                    královna na dosah, udeříme
                                    rychle a tvrdě. Když zemře, jednota roje se rozpadne.“
                                    „Doprostřed argotů, můj pane?“ řekl Miesar. „I to může být rozsudek smrti.“
                                    „Ale Sudoslaty budou mít aspoň šanci přežít,“ řekla Ibell.
                                    „Žádný plán není bez rizika,“ řekl Jarvan. „Povedu jen ty, kteří budou ochotní se ke
                                    mně přidat, a zaútočíme
                                    teprve tehdy, až naše naděje na vítězství bude největší. Budeme vyčkávat, dokud se k
                                    nám nepřiblíží oko bouře,
                                    a pak udeříme zevnitř. Až bude královna mrtvá, bude nám stačit už jen prosekat se
                                    ven.“
                                    Ibell na mapě posunula jediný slonovinový kužel k vesnici, pak přesunula kruh
                                    ebenových kamenů tak, že
                                    Sudoslaty zcela překrývaly. Uprostřed toho všeho stála jaspisová královna. Jediným
                                    cvrnknutím prstu rudý kámen
                                    překotila. Poté přesunula dva další bílé kužely tak, aby se přidaly k boji.
                                    „To je náš plán,“ řekl Jarvan. „Ibell a Miesare, vy se svými vojáky povedete druhou
                                    vlnu.“
                                    „Ano,“ řekl Miesar.
                                    „A vy, můj pane?“ zeptala se Ibell. „Kde budete vy?“
                                    „Já se vydám na lov královny,“ odpověděl Jarvan.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d2 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Okřídlená šelma</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Strážní věž s bránou byla prázdná.
                                    Shyvana věděla, že Thomme, její přísný hlídač se šedou bradkou, by si býval raději
                                    usekl vlastní ruku, než aby
                                    své stanoviště opustil. Během hlídky po severních kopcích Demacie zachytila pach
                                    lidské krve a sledovala její
                                    stopu až k této věži.
                                    Uvnitř byl pach téměř nesnesitelný, ačkoliv nikde nebyly vidět žádné krvavé skvrny.
                                    Shyvana jakožto demacijský
                                    voják setrvávala většinu času ve své lidské podobě, aby skryla svou skutečnou
                                    povahu, ačkoliv její dračí
                                    instinkty zůstávaly ostré jako dřív. Kousla se do jazyku, aby přestala myslet na
                                    svůj stále větší hlad, který
                                    v ní pach krve probouzel. Shyvana vyšplhala na vrchol věže, kde si mohla lépe
                                    prohlédnout okolí, a její pohled
                                    zaujaly tlusté propletené stromy na kraji mýtiny, jejichž listí zašustilo.
                                    Shyvana skočila z okna strážní věže a přistála na nohou o pět pater níž. Ve větru
                                    zachytila náznak krve a
                                    rozeběhla se směrem na západ do lesa. Běžela za pachem a vyhýbala se větvím. Na
                                    okraji mýtiny na Thommově
                                    znetvořeném těle hodovala velká kočkovitá šelma se zlatou srstí. Ono stvoření mělo
                                    na ramenou černě opeřená
                                    křídla a jeho rozeklaný hadí ocas sebou mrskal, jako by měl vlastní vůli.
                                    Pach čerstvé krve byl omamný, ale Shyvana se přinutila soustředit na lov. Přidala se
                                    k Demacii, aby byla
                                    součástí něčeho většího, ne aby podléhala svým zvířecím touhám.
                                    Opatrně se plížila k šelmě, a když se připravovala k výpadu, cítila, jak jí v rukou
                                    hřeje dračí oheň. Ale než
                                    mohla zaútočit, stvoření vzhlédlo od své oběti. Tvář mělo holou a vrásčitou, jako
                                    starý muž. Usmálo se na
                                    Shyvanu přes zakrvácené tesáky.
                                    „Klidně si dej,“ řeklo.
                                    Shyvana slyšela příběhy o lítých veloxech, o jejich zálibě v lidském mase a nesmírné
                                    mrštnosti. Ale na to, jak
                                    děsivou lidskou tvář toto stvoření mělo, ji nepřipravilo nic. Jeho nemrkající oči na
                                    ni upíraly pohled,
                                    zatímco se stvoření odkradlo do křoví a zmizelo. Shyvaně srdce bušilo jako o závod,
                                    když vyběhla za šelmou,
                                    aby ji chytila a zabila. Veloxova srst se téměř ztrácela v kropenatém slunečním
                                    světle a maskovala jeho trup,
                                    když přeskakoval padlé ostrobuky a prudké potoky. Krev ve svém dechu ale zamaskovat
                                    nedokázal, a tak Shyvana
                                    sledovala pach.
                                    Cestu dál tarasil padlý balvan. Veloxovy drápy jen zaškrabaly o kámen, jak ho
                                    přeskočil a zmizel za ním.
                                    Shyvana zabořila paty na vrcholku skaliska, aby zastavila svou hybnost – kámen
                                    značil okraj širokého útesu,
                                    který pokračoval strmě dolů.
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    Na druhé straně pokračoval les donekonečna a velox už byl hluboko v houští. Shyvana
                                    si povzdechla; přes
                                    propast vedla jen jedna možná cesta a k té se zrovna uchylovat nechtěla.
                                    Rozhlédla se, aby se ujistila, že se nikdo nedívá, nabrala do plic tolik vzduchu,
                                    kolik jen dokázala, a
                                    cítila, jak ji v hrudi pálí vlastní dech. I přes táhlou strž cítila Thommovu krev z
                                    veloxových tesáků. Poddala
                                    se hladu natolik, že se jí pod kůží rozhořel žár jako v peci. Vydechnuvši proud ohně
                                    Shyvana nabrala podobu
                                    obřího draka. Strž se otřásla pod náporem ozvěny jejího mocného řevu. Roztáhla svá
                                    silná sametová křídla a
                                    vrhla se přes propast k lesu na druhé straně.
                                    Teď už se nemusela krčit mezi stromy. Místo toho se hnala skrz větve a rvala na kusy
                                    vše, co jí stálo v cestě.
                                    Sklopila křídla a les se změnil ve vír hnědi a zeleně. Lesní medvědi, stříbrní losi
                                    a další zvěř jí prchali z
                                    cesty. Shyvana si užívala sílu, kterou ji naplňoval jejich strach. Vydechla proud
                                    žhavého ohně a spálila hustý
                                    háj na žhnoucí popel.
                                    Před sebou spatřila náznak zlaté srsti a skočila veloxovi na záda. Zakousl se jí do
                                    boku, ale ona si té
                                    bolesti nevšímala.
                                    „Já tě znám,“ zavrčel velox, který se snažil vymanit z jejího sevření. „Tobě říkají
                                    Spoutaná.“
                                    Zlatavá šelma skočila, sekla ostrými prackami a poranila jí hrdlo svými zuby.
                                    Shyvana jí zanořila drápy do zad
                                    a užívala si pocit pramenící z trhání masa.
                                    „Proč mě lovíš?“ zeptal se velox. „Nejsme nepřátelé.“
                                    „Zabil jsi vojáka demacijské armády,“ řekla Shyvana. „Jmenoval se Thomme.“
                                    Velox ji poranil na krku do krve, ale ona vychrlila oheň a odvrátila se, aby se
                                    vyhnula plamenům.
                                    „Byl to tvůj přítel?“
                                    „Ne.“
                                    „A přesto se snažíš pomstít jeho smrt. Bojím se, že na těch povídačkách něco je. Jsi
                                    jen ochočené zvíře.“
                                    Shyvana zavrčela.
                                    „Alespoň nezabíjím lidi,“ řekla.
                                    „Vážně?“ usmál se velox zakrvácenými zuby. „Ty snad neprahneš po lidské krvi?“
                                    Shyvanna veloxe obkroužila.
                                    „Vidím v tvých očích hlad,“ řekl. „Chuť na živé maso. Potřebuješ lovit stejně tak
                                    jako já. Koneckonců, maso
                                    bez pořádné honičky neskýtá žádnou zábavu.“
                                    Teď se Shyvana usmála.
                                    „A tím se dostáváme k mému úmyslu,“ pronesla.
                                    Shyvana se vrhla kupředu. Jedním rychlým pohybem přišpendlila veloxovo tělo na lesní
                                    zem pokrytou mechem a
                                    listím a zakousla se mu do hrdla. Velox vyplivl žíravý jed a sápal se jí po hrudi,
                                    až jí z kůže vytrhával
                                    šupiny. Shyvaniny oči plály vlivem účinku jeho jedu, neboť ji rány pálily, ale
                                    sevření nepouštěla.
                                    Veloxova kdysi lesklá srst byla nyní lepkavá a potřísněná krví. Jeho skelné lidské
                                    oči vyděšeně zíraly na
                                    Shyvanu, zatímco z něj vyprchával život.
                                    Přestože její hlad byl neúprosný, Shyvana se zarazila dřív, než jeho tělo začala
                                    požírat. Vydechla, vychrlila
                                    z hrudi dračí oheň a otřásla se, když se změnila zpět v člověka. Znepokojilo ji, jak
                                    moc si tenhle zářez
                                    užívala. Stále se třesouc zvedla veloxovo tělo a odtáhla ho zpátky k rozsedlině. Tam
                                    bude ležet jakožto důkaz
                                    jejího nelidského hladu, ukrytý v temnotě pod skálou.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d3 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Příšery</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Vayne v zápěstním šipkometu zbýval poslední šíp. Krvácela ze tří různých ran. Ta
                                    kdysi lidská stvůra, kterou lovila celou noc, ji právě srazila k zemi a chystala se
                                    jí ukousnout hlavu u krku.
                                    Šlo to lépe, než čekala.
                                    Ze chřtánu měňavce odkapával sliz, zatímco se stvůra těšila myšlenkou na svou
                                    kořist. Když Vayne prohledala temnotu svými nočními pátracími brýlemi, nenašla
                                    poblíž ani zbraně, ani úkryt. Vystopovala šelmu až na tuto otevřenou louku právě
                                    proto, aby se nemohla schovat v demacijských olšinách, ale kvůli tomuto rozhodnutí
                                    byla odkrytá i Vayne sama.
                                    Což jí ale vůbec nevadilo. Snadná kořist koneckonců neskýtá žádnou zábavu.
                                    Šelma popadla Vayne za ramena a rozevřela čelisti, aby odhalila jednu řadu ostrých
                                    zubů za druhou. Kdyby ji náhodou nezabily její čelisti, určitě by to dokázal ten
                                    smrdutý dech.
                                    Vayne bleskurychle zhodnotila své možnosti. Mohla by se pokusit vyhnout skusu šelmy,
                                    ale to by bylo přinejlepším krátkodobé řešení. Mohla by stvůru kopnout do šíleného
                                    množství zubů a pokusit se ji trefit svou poslední šipkou do výrazného čela, ale
                                    nemohla se spolehnout, že by si její šipka našla cíl skrz vyceněný les tesáků. Anebo
                                    by mohla zkusit něco okázalého, násilného a mírně hloupého.
                                    Vayne zvolila tu poslední možnost.
                                    Nacpala šelmě celou svou ruku do zejícího chřtánu. Jako břitva ostré zuby jí
                                    rozdíraly kůži na kloubech a paži, ale Vayne se usmívala – měla šelmu přesně tam,
                                    kde ji chtěla mít. Cítila sevření jejích čelistí, připravených skousnout a urvat jí
                                    ruku. Tu možnost jí ale nedala.
                                    Vayne svou ruku zkroutila a procpala svůj zápěstní šipkomet do nitra zvířecí tlamy
                                    tak hluboko, dokud stříbrný hrot její poslední šipky nesměřoval přímo na patro
                                    jejího chřtánu. Škubla zápěstím a vystřelila šipku, která zrůdě proletěla lebkou a
                                    rozťala jí mozek vedví.
                                    Její skřekot ustal tak náhle, jak začal, když se její tělo bezvládně sesunulo na
                                    travnatou půdu. Vayne vylezla zpod příšery a pokusila se vymanit svou ruku z její
                                    lebky, aniž by se pořezala víc než dosud, ale zjistila, že jí pěst uvízla v hlavě
                                    nestvůry.
                                    Mohla buď dál zkoušet vytáhnout ruku skrz ozubenou tlamu měňavce – a nejspíš přitom
                                    přijít o jeden či dva prsty –, anebo svou paži mohla vrazit ještě hlouběji do lebky
                                    příšery a rozlomit jí čelist jako větévku.
                                    Jako vždy, Vayne si zvolila tu poslední možnost.



                                    Nejtěžší nebylo tu zatracenou věc zabít. Nejtěžší bylo dotáhnout ji zpět k její
                                    nevěstě.
                                    Tedy spíš vdově.
                                    Vdova Selina byla krásná, že to ani nebylo možné popsat. Ve vlasech se jí odráželo
                                    sluneční světlo dokonce i v temnotě jejího krbem ozářeném srubu. Její krásu nikterak
                                    nenarušovaly ani šrámy na tváři, ba ani slzy, které jí stékaly po lících.
                                    Vayne položila mrtvolu ženě k nohám tak zlehka, jak to jen dokázala. Její tělo bylo
                                    nesmírně znetvořené a zohyzděné ranami, které si způsobila sama, i těmi, které ne;
                                    vypadala spíš jako spojení končetin a masa než jako člověk.
                                    „Bylo to rychlé?“ zeptala se vzlykající vdova.
                                    Nebylo to rychlé. Vayne tohoto měňavce stopovala do doupěte za východní výspou
                                    Demacie. Podařilo se jí zastihnout ho uprostřed proměny: oči měl znásobené a
                                    rozšířené, ústa měla protáhlé čelisti, levá paže se proměnila v jako břitva ostré
                                    klepeto – a byl rozzuřený.
                                    Vayne si ze zápěstí setřela kousek mozku, který jí tam ulpěl, když příšeře rukou
                                    prorážela lebku.
                                    „Ehm,“ řekla Vayne.
                                    „Ach, má lásko,“ řekla Selina, která padla na kolena a objala zmutované tělo. „Co
                                    jen mohlo přivodit takové neštěstí?“
                                    Vayne si klekla vedle páru, zatímco si žena na hruď přivinula zbytek mužových vlasů
                                    a buď si nevšímala, jak jí krev smáčí šaty, anebo jí to bylo jedno.

                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    „Někteří lidé se do zvířecí podoby proměňují sami. Jiní se proměňují proti své
                                    vůli,“ řekla Vayne.
                                    Vzala naběhlou ruku mrtvoly a zběžně ji prozkoumala. „On patřil do té druhé
                                    skupiny.“
                                    Oči vdovy se rozšířily hněvem.
                                    „Někdo mu tohle udělal? Kdo by – proč by –“
                                    Vdova se v slzách zhroutila na tělo a nedokázala najít slov.
                                    „Theriani – měňavci – občas chtějí společníka. Jindy jsou prostě krutí: vrhnou se na
                                    někoho a kousnou ho čistě ze vzteku či zmatku. Jiní, které jsem potkala, se prostě
                                    nudili. Pro ně je to zábava,“ řekla Vayne a hladila ženu po hlavě. „Ale někteří...
                                    někteří mají prostě hlad.“
                                    Vdova vzhlédla a nepřestávala vzlykat.
                                    „Já to – já to nechápu.“
                                    Vayne se na vdovu soucitně usmála.
                                    „Chtějí někoho sežrat, ale občas jim ten někdo uteče. A ta věc, která se je
                                    pokoušela sežrat, na ně nechtěně přenese svou kletbu. Oni se pak taky promění.“
                                    Vdova na Vayne zírala. Zápěstní šipkomet na Vaynině paži zacinkal, když ženě
                                    odhrnovala vlasy ze slzami zalitých očí.
                                    „Poslední therian, kterého jsem zabila, mi řekl, že mu oběti chutnají víc, když ho
                                    milovaly. Má to něco společného se šťavnatou příchutí, která se v nich objeví, když
                                    se červenají. Ani si nedokážu představit, jak asi chutnají na líbánkách, hmm?“
                                    zamyslela se Vayne.
                                    Vdova přestala naříkat. Pohled se jí zpevnil.
                                    „On tě miloval, víš?“ řekla Vayne.
                                    Vdova se pokusila vstát, ale Vayne pevně svírala chomáč ženiných vlasů a silně za
                                    něj zatahala.
                                    „Muselo ho to dost překvapit, když jsi ho kousla. Lidi jsou nepředvídatelní, když
                                    mají strach. A na světě není nic děsivějšího, než když tě zradí někdo, koho
                                    miluješ.“
                                    Vayne cukla zápěstím a natáhla kohoutek svého zápěstního šipkometu.
                                    „Takže kdo proměnil tebe?“
                                    Žena jí nenávistně oplácela pohled a oči jí tmavly, až se zbarvily do sytě rudé.“
                                    „Nikdo,“ řekla hlasem, který zněl, jako by kudly skřípaly o kámen. „Já už se takhle
                                    narodila.“
                                    Vayne se usmála.
                                    „Jak jsi to poznala?“ zeptala se vdova a přesunula si ruku za záda.
                                    „Kousance měl vepředu na krku, a ne vzadu. Do toho ještě nedostatek jakýchkoliv
                                    jiných zranění kdekoliv na těle. To všechno mi prozradilo, že ho napadl někdo, komu
                                    věřil. Jen do toho. Zkus to.“
                                    Vdova se zastavila.
                                    „Co jako?“
                                    „To klepeto, co si proměňuješ za zády. Sekni mě. Uvidíme, jestli mi stihneš useknout
                                    ruku dřív, než ti čelem proženu šipku,“ řekla Vayne.
                                    Vdova sklesle stáhla své klepeto zpoza zad. Hra skončila.
                                    „Proč?“ zeptala se.
                                    „Proč co?“ odpověděla Vayne bez výrazu.
                                    „Proč jsi prostě nepřišla rovnou a nezabila mě? Proč celé tohle... divadlo?“
                                    Vayne se usmála. Byl to potutelný škleb plný nenávisti.
                                    „Protože jsem chtěla mít jistotu, že se nepletu. Protože jsem chtěla, abys cítila
                                    stejnou paniku a strach jako on. Ale hlavně...“
                                    Vayne napjala zápěstí. Šest palců dlouhá šipka z chladného stříbra provrtala s
                                    kovovým zaduněním měňavčí mozek. Vdova obrátila oči v sloup. Zhroutila se na podlahu
                                    jako pytel kamení.
                                    „Protože mě to baví.“
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d4 p-4">
                        <p class="black uprostred1">Deník</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Pravidla pro přežití</h3>
                    </div>
                    <hr class="tz h p-2">
                    <section>
                        <h2 class="text-center tz karta">Úvod</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Quinn vyčkávala, až Noxijci na lesní mýtině rozdělají oheň a vypijí dva měchy vína.
                                    Opilí vojáci jsou totiž
                                    snadno předvídatelní. Chtěla je mít opilé tak, aby byli otupělí, ale zase ne
                                    bezhlaví. V divočině vás můžou
                                    chyby stát život a tihle muži se teď dopustili dvou velkých. Když zapálili oheň,
                                    dali jí najevo, že si
                                    přehnaně věří, a když začali pít, prozradili tím, že si jsou jisti, že je nikdo
                                    nesleduje.
                                </p>
                            </div>
                        </div>
                    </section>
                    <section>
                        <h2 class="text-center tz karta">Pravidlo číslo jedna:<br> Vždycky předpokládejte, že vás někdo
                            sleduje.</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Plazila se po břiše v blátě a pomocí loktů se sunula k vykotlané tlející kládě na
                                    kraji palouku. Déšť proměnil
                                    les v bažinu, takže si pak několik hodin z oblečení vyndávala brouky a červy.
                                </p>
                            </div>
                        </div>
                    </section>
                    <section>
                        <h2 class="text-center tz karta"> Pravidlo číslo dva:<br> Přežití je vždycky důležitější než
                            důstojnost.</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Dávala si pozor, aby se nedívala přímo do táborového ohně a neztratila tak své noční
                                    vidění, a napočítala
                                    přitom pět mužů – o jednoho méně, než čekala. Kde byl ten šestý? Quinn se napřímila,
                                    ale ihned se zastavila,
                                    když se jí vztyčily chloupky vzadu na krku jako varování shůry.
                                    Zpoza stromu se v temnotě pohnul stín. Válečník. Oděný ve vařené černé kůži.
                                    Pohyboval se zkušeně. Muž se
                                    zastavil, zkoumal temnotu a ruku ani na okamžik nespouštěl z vinutého jílce svého
                                    meče.
                                    Všiml si jí? Vypadalo to, že ne.
                                    „Hele, Vurdine,“ zavolal jeden z mužů usazených kolem ohně. „Esi chceš, aby ti zbyla
                                    kapka vína, tak sebou
                                    pohni. Nebo to Olmedo celý vychlastá!“
                                </p>
                            </div>
                        </div>
                    </section>
                    <section>
                        <h2 class="text-center tz karta"> Pravidlo číslo tři:<br> Buďte zticha.</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Muž zaklel a Quinn se zasmála nad jeho očividným rozhořčením.
                                    „Ticho,“ sykl. Myslím, že tě sakra slyšeli až v Noxu.“
                                    „Ále dyk tady nikdo nejni, Vurdine. Demacoši maj nejspíš plný ruce práce s
                                    přezkováním a leštěním zbrojí, než
                                    aby se nám táhli v patách. No ták, poď si dát loka!“
                                    Muž si povzdechl, znaveně pokrčil rameny a otočil se k ohni. Quinn pomalu vydechla.
                                    Tenhle byl docela schopný,
                                    ale i on nakonec uvěřil, že jsou v divočině sami.
                                </p>
                            </div>
                        </div>
                    </section>
                    <section>
                        <h2 class="text-center tz karta"> Pravidlo číslo čtyři:<br> Nedovolte hlupákům, aby vás stáhli
                            na svou úroveň.</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Quinn se usmála a pohlédla vzhůru. Proti dešťovým mrakům spatřila modročernou šmouhu
                                    svého orlího společníka.
                                    Valor sklopil křídla a Quinn přikývla. Jejich schopnost rozmlouvat spolu beze slov
                                    se za ta léta zdokonalila.
                                    Sevřela pravou ruku v pěst, pak vztyčila tři prsty – věděla, že ji Valor ve tmě
                                    dokonale vidí a pochopí, co mu
                                    chce sdělit.
                                </p>
                            </div>
                        </div>
                    </section>
                    <section>
                        <h2 class="text-center tz karta">Pravidlo číslo pět:<br> Když je čas jednat, je třeba jednat
                            rázně.</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Quinn věděla, že by ty muže měli zneškodnit tiše a beze zmatku, ale přítomnost
                                    Noxijců takhle hluboko v
                                    demacijském území byla donebevolající urážkou. Chtěla, aby tito muži věděli, kdo
                                    přesně je chytil, a že
                                    Demacie není nějaké primitivní kmenové společenství, které se nechá rozdrtit
                                    noxijskou ctižádostí. Bylo
                                    rozhodnuto. Vyskočila na nohy a vešla do tábora s takovou samozřejmostí, jako by tam
                                    patřila. Postavila se na
                                    okraj záře ohně, kápi měla staženou a naolejovaný pršiplášť jí těsně přiléhal na
                                    tělo.
                                    „Dejte mi, co jste ukradli, a nikdo dnes nemusí zemřít,“ pronesla Quinn a pokývla
                                    hlavou směrem ke kožené
                                    brašně sepnuté demacijským symbolem okřídleného meče.
                                    Noxijci se vyhrabali na nohy a mrkavě si prohlíželi okraj lesa. Šmátravě sáhli po
                                    svých mečích a Quinn se div
                                    nerozesmála nad jejich překvapenou neschopností. Ten, který do ní málem vrazil, svůj
                                    šok skrýval dobře, ale
                                    trochu se uklidnil, když si uvědomil, že je sama.
                                    „Jsi pěkně daleko od domova, děvenko,“ řekl a pozvedl svůj meč.
                                    „Ne tak daleko jako ty, Vurdine.“
                                    Zamračil se, protože se mu nelíbilo, že ho oslovila jménem. Quinn si všimla, jak
                                    usilovně přemýšlí a snaží se
                                    zjistit, kolik toho ještě asi ví. Když se muži rozestoupili, aby ji obklíčili, měla
                                    plášť stále pevně
                                    přitažený k tělu.
                                    „Dejte mi tu brašnu,“ opakovala Quinn a v hlase se jí zračil náznak znuděnosti.
                                    „Na ni!“ vykřikl Vurdin.
                                    Byla to jeho poslední slova.
                                    Quinn si přehodila plášť přes rameno a pozvedla levou ruku. Z její opakovací kuše
                                    vyletěla šipka s černým
                                    dříkem a zabořila se Vurdinovi do oka. Bezhlesně klesl na zem. Druhá šipka se
                                    zarazila do hrudi muže po
                                    levici. Zbylí čtyři se na ni vrhli.
                                    Noc prořízl ostrý výkřik, když se Valor snesl střemhlav jako blesk z čistého nebe.
                                    Jeho křídla zaduněla, když
                                    je roztáhl a máchl s nimi v sečném oblouku. Zahnuté spáry se jednomu z Noxijců
                                    zabořily do obličeje, načež
                                    orel svým ostrým zobákem rozťal lebku dalšího vojáka vedví. Třetímu Noxijci se
                                    podařilo pozvednout zbraň, ale
                                    Valor mu zatnul spáry do ramene a srazil ho k zemi. Orel mocně sekl svým zobákem a
                                    mužovo zápolení okamžitě
                                    ustalo.
                                    Poslední Noxijec se otočil a utíkal do lesa.
                                </p>
                            </div>
                        </div>
                    </section>
                    <section>
                        <h2 class="text-center tz karta"> Pravidlo číslo šest: <br>Když už musíš bojovat, zabíjej
                            rychle.</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Quinn poklekla a vystřelila ze své kuše pár šipek. Zabořily se Noxijci do zad tak
                                    silně, že mu protnuly i
                                    hruď. Doběhl až k prvním stromům, než se svalil na zem a zůstal ležet bez hnutí.
                                    Quinn se nehýbala.
                                    Naslouchala zvukům divočiny a ujišťovala se, že kolem už nejsou žádní další
                                    nepřátelé. Slyšela pouze zvuky,
                                    které se v nočním lese daly očekávat.
                                    Postavila se a Valor přiletěl k ní. Ve spárech držel brašnu s vojenskými rozkazy,
                                    kterou Noxijci ukradli.
                                    Pustil ji a ona ji zachytila svou volnou rukou. Jediným ladným pohybem si ji
                                    přehodila přes rameno. Valor se
                                    jí usadil na paži a tělo mu tepalo vzrušením z lovu. Spáry i zobák měl celé rudé od
                                    krve. Orel naklonil hlavu
                                    na stranu a v očích se zlatavými skvrnami se mu lesklo pobavení. Zazubila se, neboť
                                    pouto mezi ní a opeřencem
                                    bylo natolik silné, že věděla, na co myslí.
                                    „Říkala jsem si to samé,“ řekla Quinn. „Jak se ti Noxijci dostali takhle hluboko do
                                    Demacie?“
                                    Orel vydal pronikavý skřekot a ona souhlasně přikývla.
                                    „Jo, to mě taky napadlo,“ řekl Quinn. „Tak tedy na jih.“
                                </p>
                            </div>
                        </div>
                    </section>
                    <section>
                        <h2 class="text-center tz karta"> Pravidlo číslo sedm:</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Věřte, že se na svého parťáka můžete spolehnout.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 d5 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Hrdina se probouzí</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Válka se blížila a Galio mohl pouze sledovat, jak se na ni demacijští vojáci
                                    připravují. Ani on sám nedokázal
                                    říct, kdy naposledy okusil chuť magie. Mnohokrát jej už odnesli z jeho podstavce,
                                    aby se na něj po čase vrátil
                                    bez toho, že by ožil. Avšak ačkoliv bylo jeho tělo nehybné, jeho mysl stále žila.
                                    A toužila po boji.
                                    Galio viděl jen řady severských barbarů, jež se v dálce ježily meči a kopími. I ve
                                    svém polospánku jasně
                                    cítil, že jim chybí pevná ruka a kázeň, přelévali se sem a tam v netrpělivém
                                    očekávání boje se svými
                                    demacijskými soky. Galio mnohokrát vyslechl hovory o těchto divoších a o jejich
                                    krvelačných výbojích.
                                    Obyvatelé města si šeptem vyprávěli o tom, jak Freljorďané nenechávají nikoho naživu
                                    a uřezané hlavy nepřátel
                                    narážejí na ohromné kly svých podivných zvířat, na nichž jezdí do boje.
                                    Ti barbaři ovšem mohutný kolos nikterak nezajímali. On se soustředil na něco
                                    většího: titánskou siluetu,
                                    zdánlivě stejně vysokou jako kopce tyčící se za ní. Její pohyb působil zlověstně,
                                    dmula se jako neklidné moře
                                    a čekala, až ji konečně pustí ze řetězu.
                                    Co to je? přemítal Galio s nadějí. Snad to bude bojovat.
                                    Pod ním pochodovali demacijští spolubojovníci v přesném rytmu udržovaném zpěvem,
                                    kterým se měli zbavit všech
                                    myšlenek, jež by je rozptylovaly od blížící se bitvy. Zdálo se, že si jsou jisti
                                    svým vítězstvím, ale Galio
                                    slyšel tuto píseň již mnohokrát předtím a cítil, že tentokrát jsou hlasy vojáků
                                    váhavější a není v nich
                                    obvyklá jistota.
                                    Netěší se na boj proti té bestii. Postarám se o to za ně!
                                    Galiovým tělem zmítala touha vzít každého z těch mužů do náruče a říct jim, že
                                    všechno bude v pořádku, že on
                                    sám půjde v první řadě a zažene celou nepřátelskou armádu zpátky za hranice. Ale
                                    nemohl. Jeho paže, nohy i
                                    spáry byly stejně chladné a nehybné jako kámen, ze kterého byl vytesán. K probuzení
                                    ze svého živoucího snu
                                    potřeboval katalyzátor, mocný zdroj magie ve svém okolí.
                                    Doufám, že tam tentokrát bude nějaký mág, pomyslel si s pohledem upřeným na
                                    horizont. Většinou ale žádného
                                    nemají. Nenávidím, když ho nemají.
                                    Jeho obavy narůstaly společně s tím, jak se od volů, kteří jej táhli, ozývalo čím
                                    dál unavenější funění. Bylo
                                    jich několik tuctů, a přesto je museli každou míli měnit za nové. Na okamžik si
                                    Galio pomyslel, že všichni
                                    zkolabují a nechají ho stát v demacijském týlu, takže veškerá zábava zbude jen na
                                    lidi.
                                    Pak jeho vůz konečně dorazil na okraj bojiště. Věděl, že nebude probíhat žádné
                                    vyjednávání, ty divochy by
                                    jistě ani nenapadlo se vzdát. Ke Galiovým uším dolehl klapot, to jeho drobní lidští
                                    spolubojovníci zakliňovali
                                    štíty jeden do druhého a vytvářeli tak pevnou zeď z oceli. Věděl však, že ať je to
                                    ohromné zvíře barbarů
                                    cokoliv, křehká demacijská zbroj pro ni nebude žádnou překážkou.
                                    Obě armády se proti sobě vrhly a srazily se v záblesku údů a čepelí. Galio slyšel
                                    třeskání mečů a bušení sekyr
                                    do štítů. Na obou stranách umírali v blátě lidé po tuctech. Statečné hlasy, které
                                    Galio tak dobře znal, teď
                                    volaly své maminky jako malé děti.
                                    Měkké srdce kamenného obra se začínalo chvět. Ale stále nedokázal překonat svou
                                    nehybnost.
                                    Shlukem těl náhle proletěl oslepující fialový záblesk, který srazil houf Demacijců
                                    na kolena. V tu chvíli to
                                    Galio ucítil – to známé brnění v konečcích prstů, jako když polední slunce rozehřívá
                                    chladný alabastr. Téměř
                                    jimi dokázal pohnout...
                                    Záblesk se opakoval a vysál život z několika odvážných demacijských vojáků. Galiovy
                                    smysly rázem s bolestivou
                                    bystrostí procitly a odhalily bitvu ve vší její krvavé děsivosti. Po bojišti byla
                                    rozeseta zrůdně pokroucená
                                    těla v rozsekaných pancířích. Mnoho barbarů leželo mrtvých v kalužích vlastní krve.
                                    A v dálce, v bezpečí za vlastními liniemi, ten jejich zbabělý čaroděj právě formoval
                                    mezi napřaženýma rukama
                                    novou kouli praskající energie a připravoval se k dalšímu útoku.
                                    Tamhle je. To on je tím důvodem, proč jsem se probudil, uvědomil si Galio – nejprve
                                    s povděkem, poté však se
                                    vzrůstajícím vztekem. Jeho rozmáčknu jako prvního!
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    Jeho pozornost však opět přitáhla ona mohutná silueta na vzdáleném konci bojiště.
                                    Konečně si ji dokázal
                                    pořádně prohlédnout: bylo to jakési obří zvíře pokryté hustou zcuchanou srstí.
                                    Vzpínalo se v ocelových
                                    okovech, jež ho poutaly. Zuřivě pohazovalo hlavou ve snaze setřást si velikou kápi,
                                    která mu zakrývala oči.
                                    Galio se usmál. Tak tohle je protivník hodný mých pěstí.
                                    Barbaři stáhli pokrývku z netvorovy hlavy a denní světlo tak spatřil pokřivený čumák
                                    s vyceněnými zuby pod
                                    drobnýma očkama černýma jako uhel. Zvíře zbavené oslepující roušky hrůzyplně
                                    zaryčelo, jako by dávalo najevo,
                                    že je připraveno roztrhat na kusy vše v dohledu. Zřízenci uvolněním mechanismu
                                    rozepnuli řetězy a obluda se
                                    vrhla do řad svých nepřátel. Jediným máchnutím pařátu s drápy ostrými jako šavle
                                    pobila tucet Demacijců.
                                    Galia se zmocnil úděs. Byli to muži, které střežil už od jejich dětství. Chtěl pro
                                    ně plakat, stejně jako to
                                    vídal u lidí. K tomu však stvořen nebyl. Místo toho se tedy soustředil na svůj úkol
                                    a na vzrušení z
                                    nadcházející bitvy. Byl to ohromný, hrůzu nahánějící tvor, ale i tak se Galio nemohl
                                    dočkat, až se mu dostane
                                    do rukou. Cítil, jak mu tělem začíná proudit život.
                                    Ano! Konečně!
                                    Do paží, hlavy i nohou se mu během jediného okamžiku vrátil cit. Poprvé za celé
                                    století se mohl hýbat. Údolím
                                    se s ozvěnou rozlehl zvuk, který si už nikdo z živých nemohl pamatovat.
                                    Byl to smích kamenného obra.
                                    Galio skočil doprostřed vřavy a odhodil stranou hrubě vyrobené válečné stroje
                                    barbarů. Spojenci i nepřátelé
                                    úžasem znehybněli a sledovali kamenného titána, jak si razí cestu předními liniemi.
                                    Jako živý monolit setřásl
                                    vojáky a vrhl se do cesty běsnícímu netvorovi. „Ahoj, velká příšero,“ zaburácel.
                                    „Můžu tě rozmáčknout?“
                                    Zvíře zvedlo hlavu a zavylo, jako by jeho výzvu přijímalo. Oba titáni se proti sobě
                                    rozběhli, až se okolní
                                    země otřásala. Netvor narazil ramenem Galiovi do břicha a s bolestivým zaúpěním se
                                    svalil k zemi s nalomenou
                                    klíční kostí. Galiovi, jenž stál nad ním, se ovšem nechtělo bít ležícího soupeře.
                                    „No tak, nic si z toho nedělej,“ řekl Galio a nedočkavě máchal rukou. „Byl to slušný
                                    pokus. A teď mě prašť
                                    ještě jednou.“
                                    Zrůda se zvolna postavila na nohy a do očí se jí vrátil zuřivý přísvit. Vší silou se
                                    vrhla na Galia a svými
                                    drápy mu odsekla kus hlavy.
                                    „Zničil jsi mi korunu,“ prohlásil kolos s příjemným překvapením v hlase. Začínal
                                    doufat, že ho konečně čeká
                                    boj, který bude stát za to. Zatnul pěst, pozvedl ji nad hlavu jako kyj, vložil do
                                    rány veškerou hmotnost svého
                                    kamenného těla a udeřil. Petricitové kladivo narazilo do hory svalů a bojištěm se
                                    rozeznělo praskání
                                    gigantických kostí.
                                    Příšera zavrávorala, zařvala a divoce kolem sebe sekala spáry, ty však protínaly
                                    pouze vzduch.
                                    Galio popadl svými monolitickými pažemi netvora v pase a pokusil se mu přelomit
                                    páteř. Ten se mu však vysmekl,
                                    okamžik kolem něj ostražitě kroužil a pak se vydal na ústup.
                                    „Počkej! Ještě jsme neskončili!“ zaburácel kolos. Pustil se za monstrem a doufal, že
                                    se přece jen vrátí do
                                    boje.
                                    Vítr k němu ovšem dovál vzdálené výkřiky jeho demacijských bratrů. Aniž by si to
                                    Galio uvědomil, pronásledoval
                                    mohutné zvíře poměrně dlouho a vzdálil se ze srdce bitvy. Chtěl s ním bojovat, jeho
                                    lidští spolubojovníci jej
                                    však potřebovali.
                                    Galio věnoval poslední lítostivý pohled stvůře, která už s kulháním mizela v dálce.
                                    „Měj se, velká příšero.“
                                    Otočil se a rozběhl se zpět ke svým lidem. Více než polovina se jich svíjela na zemi
                                    v agónii, mučena
                                    neviditelnými smyčkami energie. Okamžitě si uvědomil, že to je tatáž magie, která
                                    jej udržuje při životě.
                                    Když kamenný titán spatřil děs ve tvářích vojáků, ani na okamžik nezaváhal a znovu
                                    se otočil k zákeřnému
                                    čaroději. Věděl, co musí udělat a jaké to bude mít následky.
                                    Vyskočil vysoko do vzduchu a plnou silou dopadl na mága, čímž jej rozdrtil na kaši a
                                    přerušil tak jeho odporné
                                    kouzlo. Zbývající útočníci odhodili zbraně a v hrůze se rozutekli do všech stran.
                                    Jak černokněžníkova magie slábla, cítil se Galio rozpolceně. Životní síla z jeho
                                    těla rychle vyprchávala.
                                    Zachránil bezpočet životů, ale opět jej čeká jen ten nekonečný polospánek.
                                    Nechápal, proč nemá žádnou vlastní magii, kterou přece jinak všichni ostatní živí
                                    tvorové mít musí. Proč je to
                                    právě takto? Bylo to snad úmyslem jeho stvořitele? A zatímco cítil, že opět upadá do
                                    chladivé náruče spánku,
                                    utěšoval se myšlenkou, že život sám o sobě je magický, a i když má možnost jej
                                    okusit jen zřídka, stojí za to.
                                    Do doby, než nadejde poslední den. Ten den, kdy ve svých neúnavných pěstech rozdrtí
                                    posledního mága na světě,
                                    takže se už kamenný ochránce Demacie nikdy více neprobudí.
                                </p>
                            </div>
                        </div>
                    </section>
                    <br>
                </div>
            </div>
        </div>
    </div>
    <footer class="p-3 mt-5 tz border-top tz0 b text-center">
        <h2>&copy; Filip Ostárek 2019</h2>
    </footer>
    <!-- Optional JavaScript -->
    <!-- jQuery first, then Popper.js, then Bootstrap JS -->
    <script src="https://code.jquery.com/jquery-3.3.1.slim.min.js"
        integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
        crossorigin="anonymous"></script>
    <script src="https://cdnjs.cloudflare.com/ajax/libs/popper.js/1.14.7/umd/popper.min.js"
        integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
        crossorigin="anonymous"></script>
    <script src="https://stackpath.bootstrapcdn.com/bootstrap/4.3.1/js/bootstrap.min.js"
        integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
        crossorigin="anonymous"></script>
    <script src="https://code.jquery.com/jquery-3.3.1.min.js"></script>
    <script src="https://cdnjs.cloudflare.com/ajax/libs/popper.js/1.14.3/umd/popper.min.js"
        integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
        crossorigin="anonymous"></script>
    <script src="https://stackpath.bootstrapcdn.com/bootstrap/4.1.3/js/bootstrap.min.js"
        integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
        crossorigin="anonymous"></script>
    <script>
        $(function () {
            $("section").hide();
            $("h2").on("click", function () {
                $(this).nextUntil("br").toggle(1500);
            });
        })
        $(function () {
            $("section").hide();
            $("div div div div div").on("click", function () {
                $(this).nextUntil("br").toggle(1500);
            });
        })
    </script>
</body>

</html>