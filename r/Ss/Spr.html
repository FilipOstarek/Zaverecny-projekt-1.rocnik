<!doctype html>
<html lang="cs">

<head>
    <title>League of Legends - Prázdnota</title>
    <meta name="description" content="League of Legends - Region Prázdnota a jeho tradice, vztahy, historie a příběhy">
    <!-- Required meta tags -->
    <meta charset="utf-8">
    <meta name="viewport" content="width=device-width, initial-scale=1, shrink-to-fit=no">
    <!-- Bootstrap CSS -->
    <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
        integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
    <link rel="stylesheet" href="../../hl/1Scc.css">
    <link rel="stylesheet" href="../../r/CSS/Scss.css">
    <link rel="stylesheet" href="../../s/CSS/Scss.css">
    <link rel="stylesheet" href="https://www.w3schools.com/w3css/4/w3.css">
    <link rel="stylesheet" href="https://use.fontawesome.com/releases/v5.7.0/css/all.css"
        integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
    <img class="card-img-top border-bottom tz0 b" src="../../img/v2.jpg" alt="Prázdnota">
    <div class="tz1 tzs2">
        <a href="..hlr/Srhl.html" title="Zpátky na stránku regionů"><i class="fas fa-backward tz0 ns tzs"></i></a>
    </div>
    <div class="tz1 tzs2">
        <a href="../pr.html" title="Tmavý a světlý mód"><i class="fas fa-adjust tz0 ns tzs1"></i>
            <!--  Pro tmavý motiv
          <i class="fas fa-circle i1 ns">           
            -->
        </a>
    </div>
    <h1 class="tz uprostred">PRÁZDNOTA</h1>
    <img class="card-img-top or" src="../../img/header.png" alt="header">
    <p class="v h text-center p-4">
        Prázdnota, která se s křikem zrodila při vzniku vesmíru, je projevem nepoznatelné nicoty, jež leží za hranicemi
        světa. Je to síla sužovaná nenasytným hladem, která čeká celou věčnost, až její páni, záhadní Strážci, dají
        najevo, že nastal konečný čas zkázy.
        Být smrtelníkem, kterého se tato síla dotkla, znamená utrpět bolestivý pohled na věčnou neskutečnost, který
        dokáže rozdrtit i tu nejsilnější mysl. Obyvatelé samotné Prázdnoty jsou obludné konstrukty, často jen s omezenou
        inteligencí, které však mají jeden jediný účel – nastolit naprosté zapomnění po celé Runeterře.
    </p>
    <br>

    <p class="tz m nadpis display-4">Život v Prázdnotě</p>
    <img class="card-img-top or" src="../../img/header.png" alt="header">
    <div id="demo" class="carousel slide" data-ride="carousel">
        <!-- Indicators -->
        <ul class="carousel-indicators">
            <li data-target="#demo" data-slide-to="0" class="active"></li>
            <li data-target="#demo" data-slide-to="1"></li>
            <li data-target="#demo" data-slide-to="2"></li>
            <li data-target="#demo" data-slide-to="3"></li>
            <li data-target="#demo" data-slide-to="4"></li>
            <li data-target="#demo" data-slide-to="5"></li>
            <li data-target="#demo" data-slide-to="6"></li>
        </ul>

        <!-- The slideshow -->
        <div class="carousel-inner">
            <div class="carousel-item active">
                <img src="../../img/v1.jpg" alt="Prázdnota"
                    class="img card-img border-bottom border-top tz0 b">
                <div class="carousel-caption">
                    <p>DOTEK PRÁZDNOTY<br>
                        Za ta století se našla spousta smrtelníků ze světa na povrchu, kteří vyslyšeli volání Prázdnoty
                        – anebo byli staženi dolů proti své vůli. Našli se mezi nimi i tací – a bylo jich pramálo –,
                        kteří takové setkání přežili...<i>ačkoliv nikdo z nich se nevrátil stejný jako předtím.</i></p>
                </div>
            </div>
            <div class="carousel-item">
                <img src="../../img/v2.jpg" alt="Prázdnota"
                    class="img card-img border-bottom border-top tz0 b">
                <div class="carousel-caption">
                    <p>NEPOZNATELNÁ SÍLA<br>
                        V propastné temnotě, hluboko pod zemí, prý nyní spočívají první velcí tvorové z Prázdnoty, kteří
                        se vyderou na povrch Runeterry, a dřímají mimo zraky lidí. Pokud je to pravda, pak trpělivě
                        čekali celá tisíciletí, a nyní bezpochyby nastal čas, aby opět povstali.</p>
                </div>
            </div>
            <div class="carousel-item">
                <img src="../../img/v3.jpg" alt="Prázdnota"
                    class="img card-img border-bottom border-top tz0 b">
                <div class="carousel-caption">
                    <p>TRHLINA<br>
                        Na hranici Ikacie leží Trhlina – důkaz toho, jak se samotná Prázdnota prodrala ven z hlubin pod
                        zemí v časech, které dávno spolkla historie. Přestože se odvážlivci i zvědavci často pokoušeli
                        zjistit podrobnosti, jen ten nejlehkomyslnější objevitel by se odvážil vydat se do temných
                        prostor v jejím nitru.</p>
                </div>
            </div>
            <div class="carousel-item">
                <img src="../../img/v5.jpg" alt="Prázdnota"
                    class="img card-img border-bottom border-top tz0 b">
                <div class="carousel-caption">
                    <p>SOLENÍ ZEMĚ<br>
                        Jedním ze známých způsobů, jak bojovat s Prázdnotou, je nechat ji vyhladovět. Pokud Prázdnota
                        nebude mít ve svém okolí žádnou organickou ani magickou obživu, růst její hmoty se zpomalí, až
                        nakonec upadne do stavu nečinného spánku.</p>
                </div>
            </div>
            <div class="carousel-item">
                <img src="../../img/v6.jpg" alt="Prázdnota"
                    class="img card-img border-bottom border-top tz0 b">
                <div class="carousel-caption">
                    <p>PÁD IKACIE<br>
                        Před hradbami prastaré Ikacie došlo k velké a strašlivé bitvě proti Prázdnotě. Z území kolem
                        zatraceného města se kvůli tomu staly opuštěné pustiny a jeho samotná existence byla vyškrtnuta
                        ze shurimských map. Lidé doufali, třebaže bláhově, že se na zde rozpoutané hrůzy nakonec
                        zapomene...</p>
                </div>
            </div>
            <div class="carousel-item">
                <img src="../../img/v7.jpg" alt="Prázdnota"
                    class="img card-img border-bottom border-top tz0 b">
                <div class="carousel-caption">
                    <p>ODĚNI DO TEMNOTY<br>
                        Některé legendy naznačují, že až se poprvé vyderou na runeterrský vzduch, Děti Prázdnoty budou
                        všeobecně bledí, vláknití a pružní. Spolu s tím, jak stárnou, části jejich podoby tvrdnou v
                        temnější, krunýřovitý chitin, který dokáže být natolik silný, že odrazí skoro jakoukoliv zbraň.
                    </p>
                </div>
            </div>
            <div class="carousel-item">
                <img src="../../img/v8.jpg" alt="Prázdnota"
                    class="img card-img border-bottom border-top tz0 b">
                <div class="carousel-caption">
                    <p>DĚTI PRÁZDNOTY<br>
                        Prázdnota zrodila mnoho hrůz, ale každá je jiná. Jejich mimozemská podoba je stejnou měrou
                        rozmanitá jako hrůzostrašná – a přesto každou z nich žene nenasytný hlad a děsivý tep jejich
                        srdce je pohání nemilosrdně kupředu.</p>
                </div>
            </div>
        </div>
        <!-- Left and right controls -->
        <a class="carousel-control-prev" href="#demo" data-slide="prev">
            <span class="carousel-control-prev-icon"></span>
        </a>
        <a class="carousel-control-next" href="#demo" data-slide="next">
            <span class="carousel-control-next-icon"></span>
        </a>
    </div>

    <p class="tz m nadpis display-4">Šampioni z Prázdnoty</p>
    <img class="card-img-top or" src="../../img/header.png" alt="header">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/cho.html">
                    <img class="card-img-top tz b border-bottom tz0 b " src="../../img/chogath.jpg"
                        alt="chogath" width="200" height="200">
                    <h2 class="card-title tz0">Cho'gath</h2>
                </a>
                <hr class="tz">
                <p class="card-text v">
                    Existuje jisté místo mezi dimenzemi, v mezeře mezi světy. Někteří mu říkají Vnější svět, jiní
                    Neznámo. Ovšem
                    pro všechny, kdo znají jeho skutečnou podstatu, to je Prázdnota. Navzdory svému jménu není Prázdnota
                    prázdná....
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/kasa.html">
                    <img class="card-img-top tz b border-bottom tz0 b " src="../../img/kassadin.jpg"
                        alt="kassadin" width="200" height="200">
                    <h2 class="card-title tz0">Kassadin</h2>
                </a>
                <hr class="tz">
                <p class="card-text v">
                    Kassadin zahájil svůj život jako prachobyčejný vyděděnec, který kráčel po Velké Sai spolu s
                    karavanou kupců,
                    aby odlákával pozornost dravců od jejich cennějšího zboží. Takových cest přes poušť přežil celou
                    řadu a začal...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/kha.html">
                    <img class="card-img-top tz b border-bottom tz0 b " src="../../img/kha.jpg" alt="Kha'zix"
                        width="200" height="200">
                    <h2 class="card-title tz0">Kha'zix</h2>
                </a>
                <hr class="tz">
                <p class="card-text v">
                    Krutý dravec z Prázdnoty Kha'Zix pronikl do Valoranu, aby pohltil nejnadějnější bytosti země. S
                    každým zabitím
                    získával nové síly svých obětí a stával se stále mocnějším. Kha'Zix nejvíce lační po přemožení a
                    pohlcení...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/kai.html">
                    <img class="card-img-top tz b border-bottom tz0 b " src="../../img/kai.jpg" alt="kaisa"
                        width="200" height="200">
                    <h2 class="card-title tz0">Kai'sa</h2>
                </a>
                <hr class="tz">
                <p class="card-text v">
                    Na nebojácné lovkyni z Prázdnoty známé jako Kai’Sa je dost možná nejzajímavější to, jak nezajímavě
                    začal její
                    život. Nepochází z řad kmenových válečníků zocelených generacemi plnými boje ani nebyla povolána ze
                    vzdálených...
                </p>

            </div>
        </div>
    </div>
        <hr class="tz h">
        <div class="m row">
            <div class="col-xs-12 col-sm-6 col-lg-3 tz">
                <div class="card text-center b tz">
                    <a href="../../s/kog.html">
                        <img class="card-img-top tz b border-bottom tz0 b " src="../../img/kog.jpg"
                            alt="Kog'mav" width="200" height="200">
                        <h2 class="card-title tz0">Kog'mav</h2>
                    </a>
                    <hr class="tz">
                    <p class="card-text v">
                        Když se prorok Malzahar znovuzrodil v Ikacii, vedly jej zlověstné hlasy, které od té doby sídlí
                        v
                        jeho duši. Vnitřní hlas mu našeptával děsivý úděl, a ačkoli Malzahara jeho volání už nadále...
                    </p>

                </div>
            </div>
            <div class="col-xs-12 col-sm-6 col-lg-3 tz">
                <div class="card text-center b tz">
                    <a href="../../s/malza.html">
                        <img class="card-img-top tz b border-bottom tz0 b " src="../../img/malzahar.jpg"
                            alt="malzahar" width="200" height="200">
                        <h2 class="card-title tz0">Malzahar</h2>
                    </a>
                    <hr class="tz">
                    <p class="card-text v">
                        Pod žhavým shurimským sluncem se vždy našli tací, kteří byli požehnáni darem jasnozřivosti.
                        Malzahar, jediný
                        syn stárnoucích prodavačů talismanů a škapulířů, se o svém daru dozvěděl až poté, co jeho rodiče
                        podlehli...
                    </p>

                </div>
            </div>
            <div class="col-xs-12 col-sm-6 col-lg-3 tz">
                <div class="card text-center b tz">
                    <a href="../../s/vel.html">
                        <img class="card-img-top tz b border-bottom tz0 b " src="../../img/vel.jpg"
                            alt="vel'koz" width="200" height="200">
                        <h2 class="card-title tz0">Vel'Koz</h2>
                    </a>
                    <hr class="tz">
                    <p class="card-text v">
                        Pokud chce někdo pochopit, jakou hrůzu Vel’Koz skutečně představuje, musí se nejprve seznámit s
                        příběhem
                        Strážců a jejich zaslepením říší smrtelníků....
                    </p>
                </div>

            </div>
            <div class="col-xs-12 col-sm-6 col-lg-3 tz">
                <div class="card text-center b tz">
                    <a href="../../s/rek.html">
                        <img class="card-img-top tz b border-bottom tz0 b " src="../../img/reksai.jpg"
                            alt="reksai" width="200" height="200">
                        <h2 class="card-title tz0">Rek'sai</h2>
                    </a>
                    <hr class="tz">
                    <p class="card-text v">
                        Rek'Sai je nemilosrdný predátor, největší a nejnebezpečnější svého druhu. Provrtává si tunely v
                        zemi a
                        nečekaně útočí na svou kořist, kterou následně sežere. Její neukojitelný hlad přeměnil v pustinu
                        celé rozlehlé...
                    </p>

                </div>
            </div>
        </div>
        </div>
        <p class="tz m nadpis display-4">Příběhy z Prázdnoty</p>
        <img class="card-img-top or" src="../../img/header.png" alt="header">
        <div>
            <div>
                <div>
                    <div>
                        <div class="col-12 border-bottom border-top tz0 b tz0 v1 p-4">
                            <p class="karta uprostred1">Povídka</p>
                            <img class="card-img-top or" src="../../img/header.png" alt="header">
                            <h3 class="card-text v uprostred1">Oko v propasti</h3>
                        </div>
                        <hr class="tz h p-2">
                        <section>
                            <div class="row">
                                <div class="col-md-6 col-sm-12">
                                    <p class="v h text-center p-4">
                                        Sigvar Půltoulec poklekl na jedno koleno, sklopil hlavu a snažil se nevnímat
                                        vítr, který za branou kvílel jako
                                        ledové přízraky z legend.
                                        Byl Sekáč hor, Krvavý meč ze Zimního špičáku. Připravil o hlavu Helmgara Kamenné
                                        srdce, náčelníka Vyvolených
                                        dětí, a samojediný ubránil Údolí trnů před kmenem Truchlivých vran do doby, než
                                        dorazily posily z citadely.
                                        A co víc, Sigvar byl Ledorozený.
                                        A přesto, navzdory všem svým skutkům a všem poctám, jež si vysloužil před
                                        Lissandřiným okem, když klečel v
                                        otevřené vstupní bráně citadely Ledové stráže za svištění větru a
                                        všudypřítomného nelidského vytí Kvílející
                                        propasti, cítil lehký dotek úzkosti z úkolu, jejž měl před sebou.
                                        Neměl na sobě svou těžkou temnou zbroj, jelikož její tíha by mu byla na obtíž,
                                        ale útěchu čerpal alespoň ze
                                        štítu na zádech a meče u pasu. Ve vzduchu se vznášelo očekávání. Doufal, že
                                        nebude shledán nehodným.
                                        „Nyní se vydáte do temnoty pod námi, bratři a sestry Lóže,“, řekl Ralakka
                                        Rozeklaný jazyk, Ledový otec
                                        Opatrovníků, „ovšem nebudete sami. My, Děti zmrazeného stínu, nejsme nikdy sami,
                                        ani v nejtemnějších zimách
                                        ledových plání, ani v nejhlubších propastech tajných průchodů. Lissandřino oko
                                        na nás hledí – nyní i na věky
                                        věků.“
                                        „Z ledu jsme zrozeni a k ledu se navrátíme,“ zadeklamoval Sigvar a jeho slova
                                        splynula s těmi, jež pronášeli
                                        zbývající dva členové lóže klečící vedle něj.
                                        Po levici měl Olara Kamennou pěst – legendu mezi členy Ledové stráže, který v
                                        jejích řadách bojoval půl života
                                        ještě dřív, než se Sigvar vůbec narodil. Štíhlý jako vlk, šedý vous, oči chladné
                                        jak ocel a kůže jak vydělaná
                                        houžev, protkaná sítí hlubokých puklin a údolí. Ramena mu obepínala kožešina z
                                        ledového medvěda, paže však měl
                                        holé a pokryté vybledlým válečným tetováním a tuctem železných náramků, jež
                                        všechny vydobyl v rituálních
                                        soubojích. Na zádech měl své obří válečné kladivo Dítě bouře. Ta zbraň s hlavicí
                                        obalenou krustou pravého ledu
                                        byla stejně proslulá jako Olar sám.
                                        Napravo od Sigvara klečela Halla Led v duši. Olara obdivoval, ovšem k Halle
                                        vzhlížel s bezmeznou úctou.
                                        Neznala strach a se svou neochvějnou vírou byla stejně nesmlouvavá a smrtící
                                        jako zima. U pasu jí visela
                                        dvojice seker s krátkými topůrky – Krvavý tesák a Krvavý spár – bylo však
                                        nezvyklé vidět ji bez její temné
                                        zbroje a rohaté přilby. Stejně jako Sigvar a Olar se i ona rozhodla před cestou
                                        své brnění odložit. Hlavu měla
                                        po stranách vyholenou a zbytek popelavých vlasů se jí vinul v jediném složitém
                                        copu středem hlavy jako hřeben.
                                        Levé oko měla bílé, oslepené úderem, jenž jí do tváře vyryl trojici rozeklaných
                                        jizev.
                                        Olar mu kdysi vyprávěl příběh, jak k nim Halla přišla. Střetla se prý s lovící
                                        smečkou medvědovců. Údajně
                                        zabila tři, než se zbývající otočili na útěk. Tak se to alespoň povídalo a
                                        Sigvar tomu věřil. Pokud by nebyla
                                        již jako dítě přijata do řad Ledové stráže, bezpochyby by se stala slavnou
                                        válečnou matkou jednoho z kmenů v
                                        okolí citadely.
                                        Kněz mrazu přistoupil blíž, nejprve se otočil k Olarovi. „Oko na tebe shlíží,“
                                        zarecitoval zpěvným hlasem.
                                        Sigvarovi bušilo srdce tak divoce, že jen stěží zaslechl, jak Olar zavrčel
                                        náležitou odpověď. Pak se kněz
                                        mrazu postavil před něj. Válečníkovi se sevřel žaludek jako tehdy před jeho
                                        první bitvou.
                                        „Zvedni zrak, Ledový strážce,“ řekl kněz potichu. Sigvar poslechl a zaklonil se,
                                        aby pohlédl do starcovy
                                        tváře. Vyzáblá, s propadlými tvářemi a hlubokými stíny kolem očí vypadala jako
                                        hlava kostlivce. Neukrývala se
                                        v ní ani špetka laskavosti, ovšem Sigvar žádnou nečekal. Jejich víra byla
                                        nesmlouvavá a sveřepá. Rozeklanému
                                        jazyku visel na krku střep posvátného temného ledu, další zdobil hlavici jeho
                                        hole. Úlomky svátosti, sloužící
                                        k léčení a uctívání. Kněz mrazu ponořil prst do mělké mísy naplněné černým a
                                        páchnoucím krakením inkoustem a
                                        načrtl Sigvarovi na čelo symbol oka.
                                        „Oko na tebe shlíží,“ pronesl.
                                        „A nikdy nemrká,“ zadeklamoval Sigvar v odpověď a opět sklonil hlavu. Z inkoustu
                                        vsakujícího se do kůže měl
                                        čelo v jednom ohni, snášel to však s klidem Ledorozeného. Bolest byla
                                        požehnáním.
                                        Kněz se přesunul k Halle, dokončil rituál a všichni tři vyvolení Ledorození se
                                        postavili.
                                        Olar byl ze všech nejvyšší, šlachovitý a mrštný, Sigvar zase zdaleka
                                        nejmohutnější. Halla byla sice o půl
                                        hlavy menší než Sigvar, ovšem vyzařovala z ní taková síla a autorita, že
                                        vypadala větší.
                                        Tři členové Ledové stráže zvedli ze země své vaky, cepíny a kotouče provazu a
                                        hodili si je na záda nebo
                                        připevnili k opaskům.
                                        Sigvar se ohlédl na řady Ledových strážců, kteří stáli opodál a tiše sledovali
                                        jejich odchod. Ralakka
                                        Rozeklaný jazyk se k němu otočil zády, jeho úloha v této výpravě skončila.
                                        Hlouček dalších kněží mrazu se mu
                                        vydal v patách jako hejno vran letících za tlupou válečníků. Temnota citadely je
                                        rychle pohltila.
                                        „Je čas vyrazit,“ řekla Halla Led v duši. „Temnota volá.“
                                        Sigvar přikývl, společně s Hallou a Olarem se obrátili zády ke shromážděné
                                        Ledové stráži a vykročili ven z
                                        obří brány citadely na most, jenž se za ní klenul přes Kvílející propast.
                                        Přízračný nářek unášený na křídlech větru zesílil a zasypala je sprška úlomků
                                        ledu, žádný z nich si je ovšem z
                                        kůže nesmetl. Byli za ně vděční. Led byl jejich spojencem. Led byl jejich
                                        pravdou.
                                        Velká brána citadely se za třemi Ledovými strážci zavřela se zvučným třesknutím,
                                        které se však v okolním
                                        vichru rychle ztratilo.
                                        Sigvar se zhluboka nadechl.
                                        Nadešla chvíle, kdy sestoupí dolů do Propasti.
                                        Ta výprava se konala rok co rok, pokaždé při jarní rovnodennosti, kdy byly den i
                                        noc stejně dlouhé. Z Ledové
                                        stráže byli vybráni tři zástupci. Všichni pocházeli z Lóže opatrovníků,
                                        vnitřního kruhu víry, jenž střežil
                                        cesty v hlubinách.
                                        Být vybrán pro tuto nejposvátnější povinnost ze všech byla nesmírná čest a
                                        Sigvarova hruď se dmula pýchou,
                                        když se hlubinné rohy rozezněly a vzduchem se neslo jeho jméno. Prožil teprve
                                        devatenáct zim a stal se tak
                                        jedním z nejmladších členů Ledové stráže, kteří se kdy tohoto úkolu zhostili.
                                        Kolikrát jen hleděl na pás cti,
                                        na tisíce a tisíce jmen, vytesaných do zdí lóže? Jednou z jeho nejstarších
                                        vzpomínek na dobu kolem příchodu do
                                        citadely bylo, jak s úctou pozoruje obrysy těch jmen a sní o jejich slavných
                                        skutcích. Více než polovina z
                                        nich měla za sebou vyrytou jednoduchou runu – runu smrti, jež sdělovala, že daný
                                        strážce zahynul při plnění
                                        tohoto svatého úkolu. Vypravit se příliš hluboko bylo nebezpečné, a to i pro
                                        někoho z krve Ledorozených.
                                        Dlouho poklekával před sochami Trojice z temného ledu – ctihodnou Avarosou,
                                        Seryldou a Lissandrou – a žádal
                                        je, aby jej uznaly za hodného a on mohl jednoho dne připojit své jméno k těm
                                        ostatním velikánům. Jak se zdálo,
                                        jeho modlitby byly vyslyšeny. Na tuto poctu se připravoval celý život. Lóže
                                        opatrovníků na něj bude moci být
                                        hrdá.
                                        Kráčeli po mostě pod pohledem obřích, tichých strážných soch, jež označovaly
                                        cestu. Neúnavný vítr je bičoval a
                                        ječel kolem nich v rotujících vírech.
                                        Tento most měl mnoho jmen, například Zkušební aréna nebo Vražedný most. Jiní jej
                                        znali jen jako Most citadely
                                        nebo Kvílející oblouk. Pokud měl nějaký název v době Trojice, upadl již dávno v
                                        zapomnění. Mezi členy Ledové
                                        stráže se o něm často hovořilo jako o Mostě smutků. Ne náhodou, vždyť zde
                                        zahynuly tisíce Ledorozených.
                                        Byl vskutku prastarý, údajně jej postavili už staří bohové. Jejich doba už ale
                                        samozřejmě dávno pominula.
                                        Některé ze zaostalých kmenů je sice i nadále uctívaly, ovšem dříve nebo později
                                        se i ony obrátí na pravou víru
                                        – buď dobrovolně, nebo mečem. Ať už s tím budou souhlasit, nebo ne, led si je
                                        vezme.
                                        Některé kamenné kvádry se z mostu vydrolily a skončily dole v temnotě. Jak učili
                                        kněží mrazu, čas nemá žádnou
                                        úctu k prastaré kráse. Z dostatečně dlouhodobého pohledu je vše pomíjivé.
                                        Dokonce i tu největší z hor za mnoho
                                        let srovná se zemí vítr a led. Věčná je pouze víra.
                                        Jak Sigvar kráčel společně s Kamennou pěstí a Ledem v duši přes ten otevřený
                                        prostor, zmocnila se jej posvátná
                                        bázeň. Právě tady proběhla před tisíci lety největší bitva všech dob. Zde se
                                        Ledorození střetli se Strážci v
                                        boji, který měl rozhodnout o osudu světa.
                                        A zde také zvítězili, byť za to zaplatili nesmírnou cenu, a Strážci byli svrženi
                                        do temnoty.
                                        Sigvar kráčel potichu, ztracený v myšlenkách na tu dávno zapomenutou dobu zašlé
                                        slávy. Cestou na druhou stranu
                                        nepromluvil také ani jeden z ostatních Ledorozených, ovšem zda to bylo kvůli
                                        neutuchajícímu vytí větru, nebo
                                        se také v duchu zabývali prastarými legendami, Sigvar netušil.
                                        Když se dostali na protější konec Mostu smutků, kde Lissandra vedla Ledorozené v
                                        oné pradávné titánské bitvě,
                                        Halla Led v duši pozvedla ruku v jasném gestu. Skupinka se zastavila.
                                        „Tady sejdeme dolů,“ zvolala dost hlasitě na to, aby překřičela vichřici, a
                                        ukázala k části mostu poblíž stěny
                                        útesu, která již dávno vypadla.
                                        Sigvar s Olarem s tichým respektem přikývli. Olar byl sice starší a zkušenější a
                                        jeho jméno bylo na zdi lóže
                                        vyryto devětkrát, zatímco Hallino jen třikrát, ovšem staré zvyky měly hluboké
                                        kořeny. Krev Trojice byla ve
                                        freljordských kmenech silnější u žen.
                                        „Půjdu první,“ zvolala Halla. „Kamenná pěst bude kotva, uprostřed. Půltoulec
                                        půjde vzadu.“
                                        Odmotali dvě délky provazu a přivázali si jejich konce k opaskům – Halla k
                                        Olarovi, Olar k Sigvarovi. Utáhli
                                        si přezky na železných hrotech připevněných ke špičkám bot, odhákli cepíny a
                                        zajistili si je na zápěstích
                                        koženými smyčkami.
                                        Halla máchla svými krumpáči kolem těla v krátkém svištivém mlýnku, aby si
                                        uvolnila svaly. Poté skočila z mostu
                                        a přistála o deset stop níže na ledové římse visící ze stěny propasti. Sigvar a
                                        Olar počkali, až se zajistí a
                                        upevní své cepíny v ledu, a teprve poté seskočili za ní.
                                        „Jsme vůlí bohyně, Té, která kráčí mezi námi,“ řekla Halla. „Ať na vás může být
                                        hrdá, synové zimy.“
                                        Poté se převalila přes okraj, zasekla hroty cepínů co nejhlouběji do stěny a
                                        současně dvěma rychlými kopy
                                        zarazila do ledu i ostny na svých botách. Vydala se na cestu dolů.
                                        Olarovi se v očích zalesklo divokým veselím a zakřenil se na Sigvara. „Až se
                                        vrátíme, nebudeš ten samý
                                        Ledorozený co dřív. Kvílející propast tě změní... pokud se vrátíš.“ Mrknul, také
                                        se překulil přes hranu a
                                        zmizel dole. Sigvar zůstal sám.
                                        Ne sám, připomněl si. Hledělo na něj Oko. Ještě stále cítil, jak ho pálí na
                                        čele. Lissandra byla s ním, nyní i
                                        na věky věků.
                                        Ještě chvíli počkal a poté se i on vydal na sestup dolů do bezměrné hlubiny.
                                        Postupovali rychle. Sice se vyhýbali zbytečnému riskování, ale i tak nasadila
                                        Halla Led v duši drsné tempo.
                                        Slézali jeden po druhém, nejprve Halla, poté Olar a na závěr Sigvar, a pokaždé
                                        klesli skoro o celou délku
                                        provazu, jenž je spojoval. Tímto způsobem měli neustále nějaký pevný bod pro
                                        případ, že by někdo spadl, a díky
                                        střídavému odpočinku mohli pokračovat plynulým tempem bez potřeby dělat delší
                                        zastávky.
                                        Most smutků nebyl jediným svého druhu, který vedl přes propast. Stěny rokle
                                        spojovaly tucty dalších, pokaždé
                                        však viděli jen několik z nich – výhled jim zastírala vzdálenost, mlha a
                                        houstnoucí temnota. Všechny mosty s
                                        výjimkou toho nejvyššího byly opuštěné a nepoužívané. Bezpočet tunelů a
                                        průchodů, jež na ně ústily, už dávno
                                        zapečetily laviny nebo dokonce sama Ledová stráž, aby snížila počet vchodů do
                                        citadely.
                                        Nejbližší mosty od sebe dělilo několik set stop, ovšem jak klesali hlouběji,
                                        mezery mezi nimi se zvětšovaly.
                                        Některé byly zcela zničené a pouze kostry pilířů trčících z ledových stěn
                                        naznačovaly, kde se dříve klenuly.
                                        Kolem panovala tma, byť ne ona naprostá, vše pohlcující temnota prostředku zimy;
                                        spíš jen matné přítmí
                                        soumraku. Led samotný jako by vyzařoval mdlé přízračné světlo, které se odráželo
                                        v houstnoucí mlze, a tak se
                                        trojice lezců obešla i bez pochodní či luceren.
                                        Ječící vichr nadále bičoval průrvu svými poryvy, opíral do nich své neviditelné
                                        ruce a snažil se je odervat od
                                        křehkých úchopů v ledu.
                                        Sledovat tok času bylo naprosto nemožné. Hodiny se slévaly do jednolitého,
                                        nepřerušovaného sledu činností.
                                        Šplhat, čekat, šplhat, čekat. Během sestupu chytil Sigvar správný rytmus a
                                        přestal vnímat vše kromě neustálého
                                        zarážení cepínů hluboko do stěny, zabodávání bodců na špičkách bot a opětovného
                                        uvolňování cepínů. Když pak
                                        čekal, až Halla s Olarem sestoupí o další kus níž, přeříkával si Litanie pravdy,
                                        aby nepolevoval v
                                        soustředění.
                                        Nevzpírej se náruči chladu, neb v ní se ukrývá pravda. Splyň s ledem a pochopení
                                        bude následovat.
                                        Pokračovali stálým tempem a klesali pořád níž a níž a ještě níž. Uplynulo již
                                        nejspíš mnoho hodin, snad
                                        dokonce celý den. Bez výhledu na oblohu neměl Sigvar možnost odhadnout, jak
                                        dlouho už jsou na cestě.
                                        Vytrvej bez slova stížností. Led nežádá o milosrdenství a ani ho nenabízí. A
                                        stejní jsme i my.
                                        Nikdo slabší by jejich tempo nevydržel. Byli Ledorození, děti bohů, a žádný
                                        smrtelník se jim nemohl vyrovnat.
                                        Dokázali pochodovat několik dní v kuse, aniž by zamhouřili oči, a i poté odrazit
                                        útok krvelačných nepřátel.
                                        Nezlomilo je ani to, co by každého Krborozeného dávno zabilo.
                                        Přesto už Sigvara bolela předloktí a tělo se mu pod vrstvami kůží a kožešin
                                        lesklo potem. A když led pod ním
                                        povolil, nedokázal zareagovat dostatečně rychle. Máchl jedním cepínem, nezasekl
                                        ho však dostatečně hluboko a
                                        jen ze stěny vylomil kus ledu.
                                        Začal padat.
                                        Neboj se bolesti ani se nesnaž vyhnout jejímu požehnání. Bez ní by nebylo
                                        života.
                                        Přetočil se ve vzduchu a ve snaze svůj pád zastavit zarazil znovu cepín do
                                        zmrzlé krusty, silné cuknutí mu ho
                                        však vytrhlo z ruky, a kdyby jej neměl přivázaný k zápěstí, přišel by o něj.
                                        A když se blíží smrt, nevyhýbej se jejímu příchodu.
                                        Padal už čtyřicet stop, právě proletěl kolem Olara. Kamenné oči staršího muže
                                        byly doširoka otevřené.
                                        Z ledu jsme zrozeni a k ledu se navrátíme.
                                        „Drž se!“ zaburácel starý válečník Ledové stráže, pevně sevřel konec lana a
                                        povolil kolena v očekávání nárazu.
                                        Všiml si, jak Halla zvedla hlavu a na rtech se jí zformovala kletba, když si
                                        uvědomila, že padá přímo na ni.
                                        Rychle a zkušeně se přesunula, zabodla své cepíny do ledu a natočila se bokem,
                                        aby ji nemohl srazit z útesu.
                                        Provaz zastavil jeho pád s prudkým trhnutím, které mu otřáslo všemi kostmi.
                                        Narazil do ledové stěny a síla té
                                        rány mu vymáčkla z plic poslední zbytky dechu.
                                        Olar držící celou Sigvarovu váhu řval, ale nepustil ho. Tiskl se zády k ledu a
                                        paže měl pevné jako ze železa.
                                        Sigvar se rychle vzpamatoval, zasekl cepín do stěny a silným kopnutím zarazil co
                                        nejhlouběji bodce na botách.
                                        Stočil zrak k Halle Ledu v duši. Její oči – jedno modré, druhé bílé – jej
                                        probodávaly stejným upřeným pohledem
                                        jako to, které měla namalované na čele.
                                        Četl v něm němé odsouzení.
                                        „Odpočineme si na Mostu stínu,“ řekla nakonec a pokračovala v sestupu do
                                        soumračného šera. Sigvar si nadával a
                                        navzdory všudypřítomnému chladu mu zahořely tváře.
                                        Když kolem něj prolezl Olar, věnoval mu další ze svých širokých, zubatých
                                        úšklebků.
                                        „Jsi pěkně těžký parchant, Půltoulče,“ řekl. „Skoro jsi nás vzal oba s sebou.“
                                        „Led povolil,“ odvětil Sigvar slabě. „Budu opatrnější.“
                                        „To bych ti radil. Příště bych ti taky prostě mohl ten provaz přeříznout.“
                                        Sigvar vrhl na starého válečníka zkoumavý pohled. Ze svých tří předchozích
                                        výprav do Propasti se Olar vrátil
                                        jako jediný. Byl tohle ten důvod?
                                        Na Mostě stínu shodili ze zad vaky, odvázali provazy a vyhákli si ruce z cepínů.
                                        Most své jméno získal tím, že
                                        ani uprostřed léta, kdy slunce neklesalo pod obzor, na něj nedopadalo žádné
                                        světlo.
                                        Olar se s přehnaným zasténáním sesunul na kamennou dlažbu a opřel se zády o
                                        nízkou balustrádu na okraji mostu.
                                        Halla od obou poodstoupila, sňala si z krku drobnou černou figurku Lissandry a
                                        položila ji na zem. Poklekla
                                        před ni a bezhlesně něco šeptala. Sigvar stál jako socha a přemýšlel, zda by měl
                                        i on využít tuto příležitost
                                        k modlitbě, ale Olar na něj mávnul a ukázal mu, že si má sednout.
                                        Starší muž – nevěděl sice, jak přesně je Olar starý, ale určitě mu již bylo přes
                                        šedesát – vytáhl malou
                                        koženou lahev. Odzátkoval ji, usrkl si, spokojeně povzdechl a podal ji
                                        Sigvarovi. Mladší válečník ji s
                                        děkovným přikývnutím přijal a také si přihnul.
                                        „Slzy bohů,“ řekl Olar. „Těm se na téhle straně Ostrohor nic nevyrovná.“
                                        Tekutina ho pálila v krku a vháněla mu slzy do očí. Ty se mu pak na tvářích
                                        okamžitě změnily v led. Uznale
                                        přikývl a podal nádobu zpět Olarovi, který z ní ještě jednou upil, načež ji
                                        schoval zpět do svých kožešin.
                                        Měch s vodou by zmrzl, jakmile vykročili za bránu citadely. Vydrželi by i bez
                                        ní, ovšem silný nápoj Sigvarovo
                                        hrdlo příjemně zvlhčil.
                                        Olar měl své hustě potetované paže i nadále holé. Sigvar zavrtěl hlavou a
                                        přitáhl si kůže těsněji k tělu.
                                        „Copak ty nemrzneš, starče?“ zeptal se.
                                        „Přituhne ještě mnohem víc, hochu,“ odvětil Olar a ošklivě se na něj ušklíbnul.
                                        „V porovnání s tím, co nás
                                        čeká, je tohle jako letní vánek.“
                                        Sigvar nevěděl, zda žertuje. Přisunul si vak a vyndal z něj úzký proužek
                                        soleného masa zabalený ve voskované
                                        kůži. Odlomil z něj zmrzlý kus a podal ho Olarovi, načež utrhl trochu i pro
                                        sebe. Přemílal jej v puse, dokud
                                        neroztál natolik, aby ho mohl žvýkat. Byl tuhý a šlachovitý, za daných okolností
                                        však působil jako nemístný
                                        luxus.
                                        Se zády opřenými o nízkou zídku vedle Olara byl Sigvar chráněn před nejhorším
                                        kvílejícím větrem, což bylo samo
                                        o sobě požehnání. Ječel nad nimi, děsivě skučel a proháněl po mostě víry ledu a
                                        sněhu. Říkalo se, že zvuk,
                                        jejž ten vítr unáší, je ve skutečnosti křik tisíců Ledorozených, kteří zde před
                                        dávnými časy padli v poslední
                                        titánské bitvě věku hrdinů a jejichž duše zůstaly navždy uvězněny v této
                                        propasti.
                                        „Zní to hrozně, hochu, že ano?“ prohlásil Olar. „Po chvíli se ti ten řev dostane
                                        do hlavy.“
                                        „Je to tak stejné až dolů?“
                                        Olar zavrtěl hlavou. „Kéž by. Ne, tam u dna je ticho jako v hrobě.“
                                        „Určitě to musí být lepší než tohle…“
                                        „Jeden by řekl, že ano, viď? Ale to ticho je horší. Je hrozně těžké. Stahuje tě
                                        k zemi víc než kroužková
                                        zbroj. Ne, já dávám přednost tomuhle.“
                                        Halla skončila s modlitbou, připojila se k nim a sedla si vedle Olara. Dlouze
                                        upila z jeho lahve a otřela si
                                        ústa hřbetem ruky v kožené rukavici.
                                        „Jak to, že máš vždycky to nejlepší, Kamenná pěsti?“ zeptala se.
                                        Olar si odfrkl a odpověděl: „To bude tím mým neodolatelným šarmem.“
                                        „Jsem si jistá, že tím to být nemůže,“ prohlásila s kamennou tváří, což Olara
                                        přimělo k dalšímu odfrknutí.
                                        Sigvar se natáhl a nesměle jí nabídl trochu masa. Ve tváři jej ještě stále
                                        pálila pohana za to, že spadl.
                                        Krátce na jídlo pohlédla, až měl Sigvar pocit, že jej odmítne. Pak si ho ovšem
                                        vzala a kývnutím poděkovala.
                                        „Jak sis vlastně vysloužil své jméno, Půltoulče?“ zeptala se s plnou pusou.
                                        „Stalo se to při jednom přepadu. Byl jsem rychloběh, člen doprovodu karavany,
                                        která do citadely vezla zásoby.
                                        Zaútočili na nás na ledové pláni. Nevšimli jsme si, že se blíží, skrývali se ve
                                        sněhové bouři. Kmen Tesákových
                                        vran.“
                                        Halla zavrčela. „Nebezpeční válečníci. Sběratelé hlav.“
                                        Sigvar přikývl. „Při útoku mě zasáhlo pár šípů. Ale bojoval jsem dál. Když pak
                                        poslední z Tesákových vran
                                        utekli a nechali své mrtvé a umírající na ledu, Kamenná pěst mě poctil mým novým
                                        jménem.“
                                        „Z tebe nikdy bard nebude, hochu,“ prohlásil Olar. „Jsi moc skromný. A chybí ti
                                        smysl pro drama.“
                                        „Na rozdíl od tebe, starče,“ řekla Halla. „Přísahala bych, že ty si ty svoje
                                        báchorky s každým vyprávěním víc
                                        a víc přibarvuješ.“
                                        „Už jsem ti vyprávěl svůj příběh o medvědovi, chlapče?“ zeptal se Olar a mrkl na
                                        Sigvara.
                                        „Ne,“ řekla Halla a zvedla ke starému Ledovému strážci prst ve varovném gestu.
                                        „Znovu to už poslouchat
                                        nebudu.“
                                        „Tak někdy jindy,“ povzdechl si Olar a smutně pokrčil rameny. „Každopádně,
                                        Tesákové vrány prošpikovaly
                                        Půltoulce přinejmenším půltuctem šípů. Kolik ti tenkrát bylo, jen nějakých
                                        čtrnáct zim? Už tenkrát ale byl
                                        pěkně rostlý. Ne takové obří chlapisko jako teď, ovšem i tak dost velký. Čtyři
                                        šípy měl ve štítu, dva v jedné
                                        noze, další mu proletěl čistě předloktím. Dva v hrudi, jeden v rameni a několik
                                        v zádech. Přesto bojoval dál a
                                        řval jako zaseknutý elnük. Srazil k zemi tři Tesákové vrány, ale zásah dalšího
                                        šípu ho přinutil pustit meč.
                                        Ani to ho nezpomalilo. Vyrval si z těla jeden šíp a zabil s ním další dvě
                                        Tesákové vrány! Nic legračnějšího
                                        jsem v životě neviděl! Pravý Ledorozený. Samotná Serylda by na něj byla hrdá.“
                                        „Neohrožená matka,“ řekla okamžitě Halla a sevřela bledý talisman Seryldy, jenž
                                        jí visel na krku vedle amuletů
                                        Avarosy a Lissandry.
                                        „Neohrožená matka,“ zamumlal Sigvar. Sklopil zrak a tváře mu hořely, Olarova
                                        chvála mu nebyla příliš příjemná.
                                        „Považuješ za legrační opravdu zvláštní věci, Kamenná pěsti,“ řekla Halla a
                                        postavila se. „Pojďte. Je čas
                                        vyrazit.“
                                        „Mrzí mě, že jsem spadl,“ prohlásil Sigvar, který také vstal a připravoval se na
                                        další část sestupu. „Přísahám
                                        na své jméno, že ani jednoho z vás už nezklamu.“
                                        „Pokud spadneš, bude to z vůle Trojice,“ odvětila Halla. „A jestli spadneš a
                                        vezmeš nás s sebou, je to i naším
                                        osudem. Tvoje přísaha nic neznamená.“
                                        Prošla kolem něj a hledala nejvhodnější místo, kde zahájit další část cesty.
                                        Olar se zakřenil a jeho těžká
                                        ruka poplácala Sigvara po rameni.
                                        „To je v pořádku, hochu,“ řekl. „To se stane i těm nejlepším z nás. Pokud by to
                                        mělo být to nejhorší, co se
                                        nám stane, měli bychom padnout na kolena a děkovat Trojici.“
                                        Pokračovali dál do hlubiny a jako vždy je doprovázelo vytí mrazivého větru.
                                        Vypadal jako přízrak z mlhy. V jednu chvíli měli pod sebou jen prázdno a v
                                        druhou tam najednou byl.
                                        Most ztracených.
                                        Z dálky vypadal jako obrostlý nějakým nenasytným černým plevelem nebo trnitými
                                        křovisky. Ta představa byla
                                        samozřejmě absurdní, jelikož v této hloubce nemohlo přetrvat nic živého – tak
                                        nesmírný byl chlad vycházející z
                                        hloubky pod nimi.
                                        Ne, to nebyly žádné živé rostliny. Byl to samotný protiklad života. Sigvarovi se
                                        v žaludku usadil uzel
                                        nepokoje a polkl, aby potlačil nával nevolnosti. Slyšel různé legendy a příběhy,
                                        které u ohně vyprávěli
                                        ostatní členové lóže, kteří se z tohoto sestupu dříve vrátili, avšak to jej
                                        příliš neuklidňovalo.
                                        Skočil posledních deset stop a dopadl do nízkého pokleku. Svaly jej pálily
                                        vyčerpáním a ruce měl od svírání
                                        cepínů zkroucené jak dravčí spáry. Ovšem navzdory té nesmírné únavě se s očima
                                        doširoka rozevřenýma rozhlížel
                                        kolem sebe a neodvažoval se téměř ani dýchat.
                                        „Ničeho se nedotýkej,“ varovala ho Halla.
                                        „Kdybych se něčeho přece jen dotkl, byla by to vůle Trojice, ne?“ zeptal se
                                        Olar. Sigvar se nedokázal
                                        přinutit, aby se nad starcovou poznámkou pousmál.
                                        Halla se otočila a zakroutila hlavou. „Naberte síly. Tohle je poslední most. Od
                                        této chvíle až dolů už nebude
                                        žádná přestávka – a ta poslední část je nejdelší. Trojice nás provázej.“
                                        Sigvar shodil ze zad vak s vybavením a s vyděšeným údivem v očích došel do
                                        středu mostu. Vítr zde nebyl tak
                                        divoký a syčel v podivných kamenných útvarech, které obrůstaly most jako
                                        pokřivené lešení.
                                        Nedokázal si představit, na co se to vlastně dívá, ale už jen ze samotného
                                        pohledu na okolí se mu chtělo
                                        zvracet.
                                        Most obepínaly gigantické oblouky čehosi, co vypadalo jako nějaká vyvřelina,
                                        jako by podél něj skotačily
                                        výrony lávy a nečekaně uprostřed letu ztuhly.
                                        Samozřejmě znal historii tohoto mostu. To, co bylo lapené dole, se kdysi
                                        pokusilo uniknout ze svého vězení.
                                        Stalo se to dávno, mnoho let po času Trojice.
                                        Ledová stráž zde s onou temnotou bojovala a zde také umírala. A moc Toho, co dlí
                                        dole, s každou smrtí rostla.
                                        Pohltila těla padlých, rozložila je a využila k dalšímu výbušnému růstu. Taková
                                        byla její povaha. Mohla dřímat
                                        tisíce let, nehybná a zdánlivě bez života, avšak pouhá kapka krve ji dokázala
                                        vyprovokovat k náhlému poryvu
                                        násilí.
                                        To, na co se Sigvar díval, ty podivné oblouky vyvolávající nevolnost a shluky
                                        beztvarých úlomků, byly
                                        pozůstatky růstu Toho, co dlí dole, které přeskakovalo z jednoho člena Ledové
                                        stráže na druhého a tím se jich
                                        i zmocňovalo.

                                    </p>
                                </div>
                                <div class="col-md-6 col-sm-12">
                                    <p class="v h text-center p-4">
                                        A z hmoty, kterou to pohltilo, se rodily věci.
                                        Na Sigvarovu mysl cosi vyvíjelo nepříjemný, nesnesitelný tlak – tlak, jenž
                                        zřejmě přicházel zdola. Přitiskl si
                                        klouby prstů ke spánkům, aby si od něj ulevil.
                                        Znenadání mu v hlavě vytanula dávno zapomenutá vzpomínka, jako hejno netopýrů
                                        řinoucích se z jeskyně. Vzpomněl
                                        si na dětství, na dobu, než si jej odvedla Ledová stráž. Vzpomněl si na ledové
                                        oblouky svého kmene – elegantní
                                        trojstěžňové lodě, svištící po zmrzlých pláních na nabroušených kýlních ostřích.
                                        Vzpomněl si na noc, kdy se
                                        jejich lodě zastavily u Velkého vrcholu. Čekali tam na ně válečníci Ledové
                                        stráže s černými přilbami na
                                        hlavách. Z kmene si vybrali Sigvara a šest dalších dětí, jimž nebylo ještě ani
                                        deset zim. Byla to obrovská
                                        pocta. A tam, pod půlnočním sluncem, se díval, jak jeho kmen odplouvá. Tehdy
                                        naposledy viděl svou rodinu.
                                        Odvedli jej do citadely, kde podstoupil Zkoušky a kruté, nemilosrdné Testování.
                                        Ostatní děti z jeho kmene
                                        jedno po druhém odpadávaly, až zbyl už jen on sám.
                                        Tehdy na svůj kmen zapomněl. Měl teď novou rodinu. Novou víru.
                                        Byl člen Ledové stráže.
                                        Ruka na rameni jej vrátila zpět do přítomnosti. Třásl se. Seděl zády opřený o
                                        rozpadlou kamennou sochu
                                        prastarého strážce. Nepamatoval si, že by si kdy sedal. Stál nad ním Olar.
                                        „Nespi,“ zabručel starý válečník. „Tady dole najdeš jenom špatné sny. Špatné
                                        vzpomínky.“
                                        Sigvar se ztěžka postavil. Na svůj starý kmen nepomyslel celé roky.
                                        Přetrvávající útržky snu zvolna odplouvaly
                                        a zanechaly v Sigvarovi jen hluboký nepokoj.
                                        „Je čas,“ prohlásila Halla.
                                        A tak se vydali na poslední část sestupu. Pod nimi už nebylo nic než šílenství a
                                        chlad a temnota a děs.
                                        To, co dlí dole, čekalo. Tak jako už celá tisíciletí.
                                        Čím hlouběji klesali, tím temnější byl okolní led. Vinuly se jím černé žíly,
                                        sápající se vzhůru. Všude kolem
                                        znělo nejasné praskání, které Sigvarovi jakoby škrábalo na zadní stranu očních
                                        bulv. Neviděl žádný pohyb, ale
                                        představoval si, že vychází z těch znepokojivých provazců v ledu, snaží se
                                        prchnout z této prokleté jámy a
                                        dostat se na povrch…
                                        Sigvar se pokusil vytlačit ten zvuk z hlavy, v duchu si opakoval Litanie a
                                        soustředil se na každé zabodnutí
                                        ostnů na botách, každý zásek cepínem.
                                        Led zde nebyl tak hladký, museli zdolávat různé výčnělky a zrádné převisy. Občas
                                        se tři Ledoví strážci museli
                                        při své cestě dolů spolehnout jen na cepíny, s nohama volně visícíma nad
                                        nekonečnou hlubinou. Dvakrát narazili
                                        na nepřekonatelnou překážku a museli se vracet po svých stopách zpět, než Halla
                                        našla novou cestu.
                                        Ledová, těžká a svíravá mlha je obemkla tak pevně, že Sigvar už neviděl své
                                        společníky pod sebou. Dusila
                                        všechny zvuky kromě onoho ustavičného, rozčilujícího škrábání.
                                        Konečně se z mlhy vynořilo dno propasti pokryté pevným ledem a překvapilo
                                        Sigvara svým nečekaným zjevením.
                                        Halla a Olar tu na mladíka čekali a již odložili své vaky, provazy i cepíny.
                                        Ocitli se v zajetí ticha. Dokonce
                                        i to praskání v ledu ustalo.
                                        „Jsme na konci?“ zašeptal Sigvar zbavující se svého vybavení a dech se mu srážel
                                        ve vzduchu.
                                        „Dál už nepůjdeme,“ odpověděl Olar potichu. „Vede to však ještě níž.“
                                        Postarší Ledový strážce ukázal kupředu a pokynul mu, aby šel s ním. Zastavili se
                                        kousek od okraje a Sigvar
                                        zjistil, že propast pokračuje dál dolů.
                                        „Jak hluboko?“ zašeptal.
                                        „To nikdo neví. Do středu světa a ještě dál. Možná až do říše Toho, co dlí
                                        dole.“
                                        Sigvar zaklepal hrotem na jedné botě do ledu, na kterém stáli. „Tohle místo jsme
                                        mohli snadno minout. Stačilo
                                        jít o třicet stop tamtím směrem a lezli bychom dolů do skonání světa.“
                                        „Led v duši by nás nenavedla špatně,“ řekl Olar, položil ruku Sigvarovi na záda
                                        a zavedl jej za Hallou.
                                        Sigvar poklekl a jednu ruku v rukavici přiložil těsně k ledu. Ten chlad byl
                                        silný a i přes několik ochranných
                                        vrstev mu způsoboval bolest. Nebyl to ovšem jen mráz, z toho ledu vycházela
                                        síla.
                                        „Tohle všechno je… pravý led?“ vydechl s očima zářícíma zbožným rozrušením a
                                        údivem.
                                        „Přesně tak,“ odvětila Halla. „Vidělo jej jen pár vyvolených. Oko na tebe
                                        vskutku shlíží, Půltoulče. Na nás
                                        všechny. Dostalo se nám požehnání.“
                                        Pravý led byl součástí víry Ledové stráže a uctívaný jako svatý dar od Trojice.
                                        Byl plný prastaré síly živlů,
                                        tvrdší než železo a nikdy neroztál, dokonce ani v té nejžhavější výhni. Třímat
                                        zbraň obsahující alespoň malý
                                        kousek pravého ledu – jako bylo například Olarovo válečné kladivo Dítě bouře
                                        nebo Halliny sekery Krvavý tesák
                                        a Krvavý spár – byla pocta nesmírného náboženského významu. Způsob výroby těchto
                                        zbraní se dávno ztratil v
                                        hlubinách času a ty, jež na světě dosud zbývaly, byly posvátnými relikviemi,
                                        patřícími prastarým hrdinům z
                                        rodu Ledorozených. Sigvar se modlil, aby i on byl jednoho dne uznán hodným
                                        obdržet takovýto vzácný artefakt,
                                        ale prozatím si vystačil se svým věrným jedenapůlručákem ukutým v zemi daleko za
                                        zmrzlými pustinami. Byla to v
                                        každém směru dobrá zbraň a nikdy jej nezklamala.
                                        „Jsme blízko, Trojice budiž pochválena,“ řekla Halla. „Půjdeme.“
                                        Jako smečka v čele s Hallou oběhli propast.
                                        Sigvar dosud nezažil zimu, která by se mohla byť jen z dálky měřit s tou, která
                                        panovala zde, a to přitom
                                        strávil celý život na pustých ledových pláních. Navzdory všem vrstvám kůží a
                                        kožešin ho mrazila do kostí a
                                        každý nádech mu vysílal do těla vlny bolesti. Holý obličej se mu rychle pokryl
                                        tenkou námrazou, která
                                        praskala, kdykoliv zamrkal. Olarův vous zmrzl, že by stačila jedna rána a ulomil
                                        by se. Boty jim křupaly
                                        mrazem, jak se je led, po kterém kráčeli, snažil znehybnit a ztěžoval jim každý
                                        krok.
                                        Tohle mohl přežít pouze Ledorozený. I tak si ovšem Sigvar nebyl jistý, jak
                                        dlouho by tu dokázal vydržet.
                                        Hodinu? Možná dvě? Déle však určitě ne.
                                        Halla je nutila jít dál. Zastavit se znamenalo jistou smrt.
                                        Konečně dorazili k místu, kde se propast zužovala natolik, že se škvírou museli
                                        protáhnout jeden po druhém.
                                        Halla šla jako první a Olar Sigvarovi pokynul, aby ji následoval.
                                        „Nedívej se na to moc dlouho,“ varoval jej vousatý bojovník. „Není to věc určená
                                        pohledu lidí.“
                                        „O čem to mluvíš?“ zajímal se Sigvar.
                                        Olar jen zavrtěl hlavou a víc už neřekl. Sigvar se vmáčkl do pukliny a
                                        přemýšlel, co tím asi starý válečník
                                        myslel.
                                        Mezera byla úzká a on byl mnohem ramenatější než Halla. Pravý led, který se k
                                        němu tisknul ze všech stran, jej
                                        spaloval. Byl tak mrazivý, až si Sigvar pomyslel, že jediný úder kladivem by mu
                                        roztříštil všechny kosti v
                                        těle. Přesto však pokračoval dál, jeden coul za druhým se tlačil kupředu, až se
                                        konečně ocitl na druhé straně.
                                        Ocitl se v rozlehlé jeskyni, připomínající svým tvarem obrácenou mísu. Led pod
                                        podrážkami bot zde byl čistší a
                                        zvolna se z matného měnil na průhledný. Uprostřed jeskyně pak byl jeho povrch
                                        dokonale hladký jako černé
                                        zrcadlo. Ve střední části se nacházel rozlehlý volný prostor obklopený obřími
                                        zubatými úlomky pravého ledu.
                                        Vypadaly jako pilíře. Tvořily nepravidelný kruh kolem otevřeného prostranství a
                                        propůjčovaly jeskyni vzhled
                                        svatyně nějakých zapomenutých bohů. Těch ledových sloupů bylo devět a Sigvarovi
                                        chvíli trvalo, než mu došel
                                        význam toho čísla.
                                        „Síň Devíti,“ řekl s posvátnou úctou.
                                        Samozřejmě, že o Devíti slyšel. Byly to svým způsobem obří okovy, jež držely v
                                        hlubinách To, co dlí dole, a
                                        prý je stvořila jakási dávno ztracená magie. Podle některých vytvořili Devítku
                                        yettiové, ovšem Sigvar z
                                        takovýchto dětských báchorek už dávno vyrostl.
                                        Ať už to bylo jakkoliv, věděl, že dorazili na místo.
                                        „Zůstaneme u okraje, mimo kruh,“ řekla Halla, jakmile se úzkou štěrbinou
                                        protlačil i Olar a připojil se k nim.
                                        „Nepřibližujte se ke středu ledu a nedívejte se dolů.“
                                        Sigvar věděl, že to všechno říká kvůli němu, a přikývl.
                                        „Musíme zkontrolovat každého z Devíti. Já začnu tady a půjdu tamtím směrem,“
                                        řekla Halla, ukázala k
                                        nejbližšímu sloupu a pak směrem doprava. „Kamenná pěsti, ty začneš tam a pak
                                        budeš pokračovat tamhle. Chlapce
                                        si vezmi s sebou.“
                                        Kdykoliv jindy by se Sigvar naježil, pokud by jej někdo označil za „chlapce“, na
                                        kterého je zapotřebí dávat
                                        pozor. V té nejhlubší zimě se střetl s útočící skupinou trollích berserků a
                                        necítil nic než krvelačnou
                                        radost... ovšem teď byl rád, že může zůstat po Olarově boku. Ve vzduchu viselo
                                        téměř hmatatelné napětí, jako v
                                        okamžiku mezi úderem blesku a zaburácením hromu.
                                        Přistoupili k nejbližšímu pilíři a Sigvar se neustále snažil stáčet pohled
                                        vzhůru. Kdysi to nejspíš byla
                                        uzavřená jeskyně, ovšem její strop se již dávno propadl. Ono zřícení možná
                                        způsobilo, že sem shora dopadlo
                                        něco ohromného – nebo to tak alespoň Sigvarovi přišlo.
                                        Neodvažoval se pohlédnout dolů, ale i tak koutkem oka spatřil pod ledem temný
                                        stín. Natahoval se po něm, jako
                                        by se snažil upoutat jeho pozornost...
                                        „Nedívej se,“ sykl Olar, který ten tlak možná cítil také.
                                        Halla se dostala k prvnímu úlomku ledu, zvolna jej obcházela a pečlivě
                                        přejížděla očima. Olar a Sigvar
                                        přikročili ke druhému.
                                        „Co hledáme?“ zeptal se potichu Sigvar a odolával pokušení stočit pohled k ledu
                                        uprostřed prostranství.
                                        „Jakoukoliv změnu,“ odpověděl Olar.
                                        Zblízka si Sigvar všiml vláken zmrazené temnoty, jež byla lapená uvnitř pravého
                                        ledu. „A jak máme poznat, že
                                        se něco změnilo?“ zamumlal.
                                        Olar nejprve neodpověděl a s očima zúženýma do tenkých čárek kontroloval stěny
                                        vysokého úlomku s ostrými
                                        hranami. Poté zavrčel a ukázal. „Kdysi dávno, když se podařilo zahnat To, co dlí
                                        dole, byly do toho ledu
                                        vyryté runy. Tady, vidíš?“
                                        Sigvar přikročil blíž a všiml si několika linek vytesaných do povrchu, tvořících
                                        runový nápis. „Co to
                                        znamená?“ chtěl vědět.
                                        „To znamená, že led neroztál. Pojď, podíváme se na další.“
                                        Vyrazili podél levé stěny jeskyně a zvolna obcházeli otevřený prostor uprostřed.
                                        Co se stalo dál, nedokázal Sigvar nikdy přesně vypovědět. Vzpomínal si, že šel
                                        za Olarem k dalšímu pilíři a
                                        držel se těsně za ním. Náhle v lebce pocítil prudce vzrůstající tlak a na
                                        okrajích zorného pole zahlédl jakýsi
                                        pohyb. Ticho jej drtilo jako obří závaží a vše okolo ztratilo své kontury, jako
                                        by jej náhle obklopila mlha
                                        zastírající všechny smysly.
                                        Náhle zjistil, že stojí uprostřed ledu a hledí dolů.
                                        Pohled mu vracelo nesmírně veliké nemrkající oko.
                                        Sigvarova duše ucukla a v duchu křičel hrůzou, nedokázal však odvrátit zrak. To
                                        obrovské, propalující oko bez
                                        víček jej odmítalo pustit ze své moci.
                                        Od toho stínového kolosu jej dělilo dobrých dvacet stop pevného ledu, ovšem to
                                        ani zdaleka nestačilo. Přes tu
                                        masu nešlo rozpoznat žádné podrobnosti, ale přesto měl Sigvar pocit, že to
                                        veliké oko obklopují zkroucená
                                        chapadla stvořená ze stínů. I ti největší leviatani plovoucí v nezměrných
                                        hloubkách pod ledovými krami by
                                        vedle něj vypadali jako děti. Tvor takových rozměrů vůbec nemohl existovat.
                                        A nebyl mrtvý. V tom pohledu se zračil život a nesmírná, nepoznatelná
                                        inteligence.
                                        To oko jej vidělo. Jeho pohled se nořil do něj, skrz něj a on cítil, jak se jeho
                                        vlastní rozum začíná
                                        rozmotávat jako špulka nitě hozená do noci. Žaludek se mu proměnil v kámen a v
                                        jeho periferním vidění se
                                        začaly stahovat temné stíny, jež se kroutily jako hadi a hrozivě –
                                        Za límec jej chytila jakási ruka a prudce jej táhla zpět. Zavrávoral, a zatímco
                                        ho někdo táhl ven z kruhu,
                                        boty mu podkluzovaly a rozjížděly se do stran. Konečně se ocitl venku a jeho
                                        zachránce s ním hodil na led.
                                        Ztěžka se zvedl, myslí mu však stále proplouvaly stíny a kroutící se tvary.
                                        Jako ve snách před sebou Sigvar viděl Olara, svírajícího v jedné pěsti lem jeho
                                        kožešinového oděvu. Poblíž
                                        klečela Halla a usilovně se modlila.
                                        Vířící stíny se ještě stále kroutily na okraji jeho zorného pole a hlavu měl
                                        těžkou, plnou otupující mlhy.
                                        Aniž by si uvědomoval, co činí, začal stáčet pohled zpátky ke středu ledu,
                                        zpátky, zpátky k –
                                        Olarova těžká pěst jej zasáhla do čelisti, až mu hlava prudce poskočila.
                                        „Přestaň. Se. Tam. Dívat.“
                                        Sigvarovi se trochu pročistila mysl. Zamrkal a přikývl.
                                        „Hallo, není dost silný,“ prohlásil Olar s pěstí připravenou k další ráně.
                                        Veškerá bodrost z jeho očí zmizela,
                                        vytlačil ji nemilosrdný chlad. „Měl by se vrátit.“
                                        „Ne!“ ozval se Sigvar. „Jsem… jsem v pořádku.“
                                        „Měl by se vrátit,“ zopakoval Olar s pohledem na Hallu. Ta dokončila své spěšné
                                        prosby k božstvům, postavila
                                        se a přimhouřenýma očima se zkoumavě zahleděla na Sigvara.
                                        „Jsem v pořádku. Zvládnu to,“ ujistil je oba.
                                        „Pokud znovu selže, zabij ho,“ prohlásila Halla. „Běžte. Zkontrolujte sloupy.“
                                        Sama se vydala k dalšímu a led jí pod nohama slabě praskal.
                                        „Nenuť mě k tomu,” zavrčel na Sigvara Olar. „Nechci se táhnout s tvým tělem
                                        zpátky nahoru.“
                                        Kvůli obavám, že by to mohlo způsobit nový růst Toho, co dlí dole, tu nesměl
                                        nikdo zůstat. Sigvar věděl, že
                                        cesta zpět bude nesmírně náročná sama o sobě; nedokázal si představit, jak
                                        obtížné by bylo vláčet se navíc s
                                        mrtvým tělem.
                                        A připomněl si, že při svých posledních cestách musel Olar vytáhnout dvě těla.
                                        Jeho obdiv ke starému
                                        válečníkovi se ještě zvětšil.
                                        „Nebudu se tam dívat,“ přísahal Sigvar s pohledem upřeným do jeho očí. „Pojďme.“
                                        Olar zavrčel a naznačil Sigvarovi, že má jít první.
                                        Runu na dalším pilíři našli takřka okamžitě. „Tady je,“ řekl Olar a ukázal na
                                        ni.
                                        Její okraje byly tak ostré, jako by ji tu někdo vyryl před pouhou hodinou a ne
                                        před tisíci lety. To bylo
                                        dobré. Znamenalo to, že led za celou tu dobu vůbec neodtál.
                                        „Tenhle je tvůj,“ řekl Olar, když se blížili k dalšímu mocnému pilíři, jenž se z
                                        podlahy tyčil vzhůru v ostrém
                                        úhlu. „Já zkontroluju další. Ne že mě zklameš, hochu.“
                                        Sigvar přikývl a válečník jej nechal zkontrolovat zmrzlý blok samotného. Jeho
                                        povrch byl téměř celý černý, a
                                        když se na něj zadíval, stíny na okraji zorného pole jako by se vracely, až se
                                        zdálo, že se v ledu cosi hýbe.
                                        Potřásl hlavou a zvolna sloup obcházel s očima putujícíma nahoru a dolů. Hledal
                                        runu, avšak nenacházel ji.
                                        Všechny nakloněné stěny byly zcela hladké. Zachmuřil se a začal druhé kolo,
                                        tentokrát pomaleji.
                                        Přesto nic nenacházel.
                                        Ohlédl se po ostatních a zjistil, že Halla s Olarem jsou už téměř u konce,
                                        zbývaly jim jen poslední dva
                                        pilíře.
                                        „No tak,“ zabručel si pro sebe a silně zamrkal. „Soustřeď se.“
                                        Vydal se kolem obvodu potřetí. Pořád nic.
                                        Halla a Olar už přicházeli se zachmuřenými výrazy v tvářích. Když se na sloup
                                        podíval znovu, přísahal by, že
                                        na něm zahlédl kapičku vody, zvolna stékající dolů… Ale to přece bylo nemožné.
                                        Přimhouřil oči a naklonil se
                                        kupředu.
                                        Zblízka viděl, že se led leskne vlhkostí. Úlomek neměl hrany tak ostré jako
                                        ostatní pilíře, byly zde mnohem
                                        oblejší, hladké. Překvapilo jej, že si toho nevšiml dříve. Přesto nepociťoval
                                        žádné znepokojení, dokonce ani
                                        když v temném ledu zahlédl záblesk pohybu. Celého jej prodchnul nepřirozený
                                        klid.
                                        Matně za sebou zaslechl jakýsi křik, ale sotva jej vnímal. Zvuk byl zastřený,
                                        jako by přicházel z veliké
                                        dálky. Nevšímal si ho. Záleželo jen na černotě ledu, který stál před ním. Volal
                                        jej, šeptal k němu, lákal ho k
                                        sobě blíž. Stíny už neviděl jen koutkem oka, vyplňovaly celé jeho zorné pole.
                                        Natáhl se k –
                                        Nějaká ruka ho chytila za paži. Hallina ruka. Kdosi jej strhl zpátky, až dopadl
                                        na led o dobrých deset stop
                                        dál.
                                        S hrůzou si uvědomil, že ta temnota vířící v ledovém sloupu se snaží osvobodit.
                                        Bušila do svého vězení a
                                        vzpírala se proti jeho stěnám. Došlo mu, že se natahovala po něm.
                                        Halla se zavřenýma očima natáhla ruku ke slabému místu v ledu, kde tma útočila
                                        nejsilněji. V druhé svírala
                                        talisman Lissandry. Ostře vyštěkla katechismus víry a její napřažená ruka se
                                        rozzářila chladným světlem. Na
                                        stěně sloupu se začaly utvářet nové ledové krystaly.
                                        Nemohlo to stačit. To, co stvořila Halla, nebyl skutečný pravý led. Ten už
                                        nedokázal vyvolat nikdo.
                                        Po povrchu se rozběhla pavučina prasklinek a temnota zdvojnásobila své úsilí.
                                        Halla to s očima zavřenýma
                                        neviděla a Sigvar byl příliš daleko, i když se už postavil na nohy a tasil meč.
                                        Olar se náhle ocitl po Hallině boku s Dítětem bouře v obou rukou. Jakmile
                                        temnota prolomila povrch sloupu a
                                        vystřelila rychlostí blesku k Halle, Olar odhodil bojovnici ramenem na stranu.
                                        Jeho válečné kladivo udeřilo s ohlušujícím třesknutím do výhonku tmy. Jenže ten
                                        nebyl osamocený – trhlina
                                        vyplivla další tři.
                                        „Kamenná pěsti!“ zakřičel Sigvar. Vyrazil kupředu, ale byl příliš pomalý. Stejně
                                        jako ostatní.
                                        Olar zavrávoral, máchnutím Dítěte bouře odrazil jedno chapadlo stranou, ty další
                                        dvě už ale zastavit
                                        nedokázal. S požitkem se zanořily do jeho těla, jedno mu probodlo levé rameno a
                                        druhé krk. Zahryzly se
                                        hluboko.
                                        Svaly Olara Kamenné pěsti se zavlnily, jak se do jeho nitra zavrtávaly šlahouny
                                        z jiného světa. Žíly mu
                                        zčernaly a ostře kontrastovaly s bledou kůží. Padl na kolena. Sigvar ho chtěl
                                        popadnout za rameno, ale Halla
                                        mu srazila ruku dolů.
                                        „Ne!“ zvolala. „Vzalo by si tě to taky!“
                                        Z posledních sil hodil Olar Dítě bouře jejich směrem, zvolna se otáčelo na ledu.
                                        „Běžte!“ zalapal po dechu
                                        „Řekněte... to... v citadele.“
                                        „Vem si to kladivo!“ křikla Halla na Sigvara.
                                        „Nemůžeme ho tu –“
                                        „Už je pozdě. Je po něm.“
                                        Sigvar v bezmocné hrůze sledoval, jak tma Olara pohlcuje. Válečník Ledové stráže
                                        se třásl a většinu kůže mu
                                        jako modřiny pokrývaly hrůzné odstíny černé a fialové. Probodlo jej už víc než
                                        půl tuctu chapadel, jež jej
                                        spojily s temnotou pod ledem.
                                        „Vem to kladivo, Půltoulče!“ zopakovala Halla.
                                        Sigvar vrátil meč do pochvy, obrnil se proti bolesti a zvedl Dítě bouře. Zalapal
                                        po dechu. Nesnesitelný mráz
                                        mu zvolna stoupal pažemi až k srdci a téměř zastavil jeho tlukot, on se mu však
                                        nebránil. Přijal jej, splynul
                                        s ním.
                                        Po Olarově těle se začal šířit jakýsi tvar, s ostrým hřebenem a článkovaný jako
                                        nějaký hmyz. Tuhnul jako
                                        chladnoucí láva. Skrz jeho tělo se jako druhý tep rozblikalo nechutné pulzující
                                        fialové světlo.
                                        Sigvar si s vyděšeným znechucením uvědomil, že v Olarovi něco roste.
                                        Halla zmučeně vykřikla, a vrhla svůj Krvavý spár, jenž v rychlých otáčkách
                                        proťal vzduch. Zasáhl Olara rovnou
                                        mezi oči a na místě jej zabil. Byl to čin milosrdenství, ale Sigvara přesto
                                        zarmoutilo, že legendu Ledové
                                        stráže potkal tak zavrženíhodný konec.
                                        Na Olarově mrtvole se začal okamžitě tvořit led, šířící se z místa, kam se mu
                                        zasekl Krvavý spár. Praskající
                                        námraza rychle pokryla jeho hlavu, hruď i paže. Moc pravého ledu zřejmě
                                        zastavila proces pohlcování, pohyb
                                        chapadel se zpomalil a zvláčněl, světlo v nich zvolna umíralo.
                                        „Zastavilo se to?“ syknul Sigvar.
                                        „Prozatím, možná.“
                                        „Co tvá sekera?“
                                        „Necháme ji tu,“ řekla Halla a rychle pokračovala: „S požehnáním Trojice udrží
                                        To, co dlí dole, pod kontrolou,
                                        ovšem nelze odhadnout, jak dlouho. Musíme jít. Hned.“
                                        Sigvar neodporoval. Chtěl se vydat po okraji kruhu, ale Halla ho zastavila.
                                        „Na to nemáme čas,“ vyštěkla. „Musíme středem. Běž!“
                                        Sigvar zmrzl uprostřed pohybu, na volný led se mu nechtělo. Když se však Halla
                                        rozběhla plnou rychlostí před
                                        ním, učinil první váhavý krok. Nutil se, aby ani koutkem oka nepohlédl dolů, a
                                        následoval ji. Nejprve zvolna,
                                        pak rychleji. Očekával, že každým okamžikem pod sebou ucítí pohyb, jak se ta
                                        úděsná zrůda lapená v ledu
                                        probudí ze svého nekonečného spánku.
                                        Cítil, jak na něj působí svou zákeřnou silou a spoutává jeho vědomí jako
                                        svírající chapadla. Pozorovalo ho –
                                        to obří, nemrkající oko bez víček, upírající se na něj zpod jeho nohou. Nutkání
                                        pohlédnout dolů bylo
                                        nesnesitelné. Sigvar sevřel co nejpevněji Dítě bouře a zatnul zuby bolestí,
                                        kterou vyvolal jeho mráz.
                                        Stále upíral pohled na Hallu a šeptem si opakoval Litanie. „Neodvracej se od
                                        bolesti, jelikož bolest značí
                                        život a její nepřítomnost znamená smrt. Važ si jejího dotyku. Uvítej ji.“
                                        Nepodíval se dolů, ani když
                                        zavrávoral. Každý krok jej stál nesmírné úsilí, jako by utíkal sněhovou závějí.
                                        Cítil, jak se do něj pohled
                                        oka noří, něco mu našeptává, volá ho. Opakoval si požehnání hlasitěji, aby jej
                                        přehlušil.
                                        Jakmile se ocitl na druhé straně, tlak povolil. Zalapal po dechu. Halla tam již
                                        čekala a naléhala, aby si
                                        pospíšil. Postrčila ho před sebe k úzké průrvě vedoucí ven.
                                        Těsně předtím, než do ní vklouzl, se Sigvar ohlédl.
                                        Zdálo se mu to, nebo z Olarovy mrtvoly opravdu vycházelo fialové světlo? Neměl
                                        čas to zkontrolovat, Halla jej
                                        spěšně popoháněla před sebou. „Běž, běž,“ naléhala.
                                        Na opatrný, pozvolný průchod nebyl čas. Sigvar se tlačil kupředu a nehledě na
                                        bolest se odíral o led. Na druhé
                                        straně se oba plnou rychlostí rozběhli roklí k místu, kudy slezli po ledové
                                        stěně.
                                        „Musíme… varovat… citadelu!“ Supěla za běhu Halla. „Devítka… povolila. Řetězy…
                                        držící… To, co dlí dole…
                                        zeslábly. Je nutné zkontrolovat… i ostatní místa! Led… se musí obnovit!“
                                        Když doběhli k odloženému vybavení, oba ztěžka oddechovali námahou.
                                        „Neměli bychom zůstat a bojovat?“ funěl Sigvar.
                                        „Strážce se probudí… až povolí všechny pilíře,“ řekla Halla. „Všechny slabší
                                        tvory by měl Krvavý spár udržet.“
                                        „A co když ne?“
                                        „Tak ho zabijeme,“ odtušila Halla. „Ale v citadele se musí dozvědět, co se
                                        stalo. Alespoň jeden z nás se musí
                                        vrátit. Nech tu všechno, co nepotřebuješ.“
                                        Trochu neochotně shodil Sigvar ze zad štít a opřel ho o ledovou stěnu. Pak k
                                        němu přidal i meč odpočívající v
                                        pochvě a Halla mu pomohla připásat na záda Dítě bouře. Přivázali se k sobě
                                        provazem, zajistili si na zápěstích
                                        cepíny a vydali se na dlouhou cestu vzhůru.
                                        A celou tu dobu Sigvar cítil, jak to obří oko v ledu hledí vzhůru.
                                        Schránka, jež bývala Olarem Kamennou pěstí, s vlhkým prasknutím pukla a v klubku
                                        syčícího slizu a článkovitých
                                        končetin se z ní vykutálel jakýsi bledý tvor.
                                        Nejistě se postavil a zaškrabal o led svými drápy, dlouhými jako dýky. S ostrým
                                        švihnutím za sebou rozvinul
                                        ocas a pozvedl hlavu zhusta pokrytou kostěnými výčnělky a hřebeny. Tam, kde měl
                                        mít srdce, pulzovalo spalující
                                        nafialovělé světlo. Části jeho houbovitého, poddajného exoskeletu se kolem toho
                                        místa ochranně semkly a začaly
                                        tuhnout.
                                        Bytost měla nezdravě bílou barvu bez jakéhokoliv odstínu, ovšem její kůže rychle
                                        tmavla, možná v reakci na
                                        okolní vzduch. Její oči se prudce rozevřely a pohlédly na ledový svět, ve kterém
                                        se ocitla; bylo to dvanáct
                                        špendlíkových hlaviček fialového světla seskupených do tří shluků.
                                        Netvor zvedl hlavu co nejvýše a z hrdla se mu vydral nadšený výkřik zrození.
                                        Když se ten nelidský skřek dostal k Halle a Sigvarovi, byli právě na půl cesty k
                                        Mostu ztracených. Odrážel se
                                        v mlze ozvěnou všude kolem nich. Nešlo odhadnout, z jakého směru či dálky
                                        přicházel.
                                        „Šplhej rychleji,“ řekla akorát Halla a oba zvýšili své tempo. Rychlost se rázem
                                        stala důležitější než
                                        bezpečnost. Cepíny se zasekávaly do ledu ve zběsilém tempu a těla se za pomoci
                                        hluboko zabodávaných ostnů na
                                        botách vyšvihovala výš a výš. Sigvar se neustále ohlížel dolů v očekávání, že se
                                        každým okamžikem objeví z
                                        hlubin nějaká bezejmenná hrůza…
                                        A přesně ve chvíli, kdy se jim nad hlavami vynořil z mlhy duch Mostu ztracených,
                                        se tak také stalo.
                                        „Lede v duši,“ sykl a Halla se také podívala dolů.
                                        „Hni se!“ vykřikla s očima zúženýma do dvou štěrbin.
                                        Zběsile šplhali dál. Pokud by se k nim ten… ta věc dostala dřív, než stanou na
                                        mostě, byli by zcela bezbranní.
                                        Sigvar se ještě jednou ohlédl na toho tvora, jenž chvátal vzhůru za nimi. Jeho
                                        několikery končetiny vybavené
                                        hroty se nepřirozeně vlnily a s nesmírnou rychlostí se zabodávaly do ledu.
                                        Shluky zářivých očí jasně žhnuly, a
                                        když bytost s cvakáním kusadel zaječela, znělo to jako skřípění ocele o ocel.
                                        Halla se na most dostala jako první. Otočila se, natáhla se dolů, chytila
                                        Sigvarovu ruku do svého železného
                                        sevření a pomohla mu přes okraj. Než stačil získat rovnováhu, už se vyvlékla z
                                        provazů a Krvavý tesák měla
                                        připravený. V druhé ruce si ponechala cepín. Byla to jen chabá náhražka za
                                        Krvavý spár, ale musela stačit.
                                        Sigvar pustil cepíny na zem a chtěl si ze zad odepnout Dítě bouře, Halla ho však
                                        zastavila. „Ne,“ řekla.
                                        „Šplhej dál.“
                                        „Budu tady s tebou –“ začal, ona ho však ostrým pohledem utnula.
                                        „Budeš šplhat, Půltoulče,“ prohlásila a ukázala na něj Krvavým tesákem. „Bez
                                        debat.“
                                        „Ale –“
                                        „Bez debat!“ odsekla. „Šplhej. Informuj citadelu.“
                                        „Ale to já bych měl –“
                                        „Běž!“ vykřikla s takovou zuřivostí, až Sigvar o krok ustoupil. „Běž,
                                        Půltoulče,“ zopakovala tišeji. „Pokud si
                                        to bude Trojice přát, za chvíli se k tobě připojím.“
                                        Jen velice nerad zvedl ze země své cepíny a pokračoval v cestě vzhůru. Halla
                                        mezitím poklekla a s očima
                                        zavřenýma se ponořila do modlitby.
                                        Urazil zhruba třicet stop vzhůru, když se ten tvor překulil přes okraj mostu.
                                        Pohlédl nahoru, zabodl oči do
                                        Sigvara a vyrazil za ním.
                                        „Tady, ty hnusná potvoro!“ vykřikla Halla, postavila se a otočila se k němu.
                                        „Pojď ke mně, ať tě můžu z vůle
                                        Trojice srazit k zemi!“
                                        Sigvar jen bezmocně přihlížel. Ta bytost dole přesunula svou pozornost z něj na
                                        Hallu a přiskočila k ní tak
                                        rychle, že ten pohyb oči téměř nestačily sledovat.
                                        Halla se kotoulem vyhnula širokému seku, ostré drápy proťaly vzduch jen několik
                                        palců nad ní. Když
                                        setrvačností vstávala, zasekla protivníkovi Krvavý tesák hluboko do boku.
                                        Vyřinulo se z něj klubko kouřících
                                        vnitřností a mlhou se rozezněl děsivý skřek. Okamžitě chtěla zasadit další ránu
                                        cepínem, ten se však od
                                        zesíleného krunýře jen neškodně odrazil.
                                        Odtančila pryč, prudkou otočkou se dostala mimo dosah zrůdy, která po ní opět
                                        šlehla.
                                        Halla dvakrát máchla a odsekla zákeřnému tvorovi několik končetin a dokonce mu
                                        uštědřila i hlubokou ránu na
                                        hlavě, byl však nepřirozeně rychlý. Zatímco se připravovala k dalšímu úderu,
                                        vyrazil kupředu a prohnal jí
                                        jednu ostrou končetinu předloktím. Bolestivě zasyčela a Krvavý tesák dopadl na
                                        zem.
                                        Zoufale zasekla bytosti do tváře svůj cepín, ale dosáhla jen toho, že mu vybodla
                                        několik očí. Paži měla i
                                        nadále probodnutou. Nemohla se osvobodit.
                                        Sigvar zařval, vyrval z ledu cepíny a odstrčil se od stěny. Padal třicet stop,
                                        načež s koleny pokrčenými a
                                        rukama roztaženýma kvůli rovnováze přistál přímo vedle Hally. Náraz, při kterém
                                        zmrzlé kameny zapraštěly, mu
                                        vyrazil všechen dech z těla a přinutil ho převalit se do kotoulu.
                                        Ovšem když tvor obrátil svou pozornost na něj, svíral již v dlaních násadu
                                        Dítěte bouře. Bestie se pokusila
                                        končetinu uvězněnou v Halle vyprostit, ta ji však pevně sevřela a držela ji, i
                                        když za ni netvor škubal vší
                                        silou.
                                        „Udeř, Půltoulče!“
                                        Zrůda rozevřela tlamu víc, než by byl schopný kterýkoliv živý tvor, odhalila
                                        několik řad vroubkovaných zubů a
                                        tesáků a vzdorovitě zaječela na Sigvara, který máchl Dítětem bouře ve smrtícím
                                        úderu.
                                        Ohromné kladivo zasáhlo protivníka přímo do hlavy a napůl se do ní zabořilo.
                                        Okolím se přehnala vlna mrazu,
                                        zahřmělo a protivník proletěl vzduchem. Zarazil se až o balustrádu mostu a
                                        pokusil se vytáhnout zpátky na
                                        nohy, opile však vrávoral a fialové světlo jeho srdce poblikávalo.
                                        Sigvar zaburácel a vyrazil na monstrum, jež se marně snažilo vzpamatovat.
                                        Syčelo, avšak jeho dalšímu útoku se
                                        vyhnout nedokázalo. Tentokrát jej Dítě bouře udeřilo do hrudi, promáčklo jeho
                                        krunýř a roztříštilo ochrannou
                                        klec kolem jeho zářícího srdce. Netvor se zřítil se zuřivým mácháním končetin
                                        přes okraj, a zatímco padal,
                                        srdce potemnělo a zemřelo.
                                        Poté bestii pohltila mlha a bylo po všem.
                                        „To bylo… neuvážené…“ řekla Halla. Seděla zhroucená na zemi a zraněná paže jí
                                        bezvládně visela podél těla.
                                        Kůži měla bledou – bledší než obvykle – a temné oči zapadlé hluboko v tváři.
                                        „Nebo to možná byla vůle Trojice,“ odvětil Sigvar, došel k ní a klekl si.
                                        „Možná,“ připustila a slabě se usmála.
                                        Sigvar vytáhl nůž a rozřízl zakrvácený rukáv na Hallině zraněné paži. Maso kolem
                                        rány ztmavlo a kouřilo se z
                                        něj. Čerň jí už stoupala žílami. Oba věděli, co by se mohlo stát, kdyby se
                                        temnota rozšířila dál.
                                        „Použij Krvavý tesák,“ řekla. V hlasu neměla ani náznak strachu. „Miř dobře,“
                                        dodala a poklepala si doprostřed
                                        hrudi.
                                        Sigvar pozvedl Krvavý tesák a potěžkal ho. Z jeho topůrka mu do rukou
                                        vystřeloval mráz, téměř ho však
                                        nevnímal.
                                        „Zatím se ti to nedostalo mimo paži,“ poznamenal. „Třeba by…“
                                        Halla na něj upřela jasný pohled prostý veškerých obav. Pak přikývla.
                                        „Udělej to,“ řekla.
                                        Tři dny šplhal Sigvar vzhůru.
                                        A tři dny cítil, jak jej z hlubiny pozoruje to zlovolné oko.
                                        Cítil v jeho pohledu divoký hlad. Zahryzával se do něj, požíral jeho odhodlání,
                                        ale přesto pokračoval.
                                        Vytrvej bez slova stížností. Led nežádá o milosrdenství a ani ho nenabízí. A
                                        stejní jsme i my.
                                        Ačkoliv hlad toho prastarého stvoření byl doslova hmatatelný, Sigvar si
                                        uvědomil, že v něm nebyly žádné
                                        skutečné emoce. Necítilo hněv ani nenávist, dokonce ani roztrpčení nad svým
                                        osudem. Bylo nevzrušené, bez
                                        zájmu, nepochopitelné… a trpělivé. Svým způsobem tak z něj šla ještě větší
                                        hrůza.
                                        A nebylo samo. Sigvar neměl potuchy, kolik dalších Strážců bylo na dně Kvílející
                                        propasti uvězněno, ale během
                                        své cesty cítil, jak se k němu obracejí i další pohledy a sledují jeho postup.
                                        Konečně se vytáhl na Most smutků. Až teď, když opustil sevření té obří rokle,
                                        jim zmizel z očí.
                                        Halla Led v duši byla přivázaná k jeho zádům. Oči měla zavřené a dech mělký, ale
                                        žila. Levou paži měla
                                        useknutou pod ramenem, na rukávu však neulpěla ani kapka krve – pravý led
                                        uvězněný v Krvavém tesáku ránu
                                        okamžitě uzavřel. Nést ji bylo vyčerpávající a už tak náročný výstup se stal
                                        ještě těžším, velela mu to však
                                        jeho povinnost a on ji splnil bez jediného slova stížností.
                                        Zastavil se jen na okamžik, aby chytil dech, a ihned s těžkým dusotem vyrazil
                                        přes most k citadele. Měl pocit,
                                        jako by byl pryč celé roky.
                                        Výhled mu zastírala zuřící ledová bouře, takže neviděl dál než na tucet kroků.
                                        Když se z vichřice před ním
                                        vynořily zdi, čekala tam na něj už nezřetelná silueta člověka.
                                        Ralakka Rozeklaný jazyk, Ledový otec Opatrovníků, se ztěžka opíral o hůl, jež
                                        byla odznakem jeho úřadu. Sigvar
                                        rychlým krokem došel až k bráně a teprve tam se zastavil. Podíval se na černou
                                        špičku knězovy hole a na úlomek
                                        ledu, jenž mu visel na krku.
                                        Pohled na oba tyto artefakty mu nebyl příjemný. Teď už věděl, odkud pocházejí.
                                        „Jen málokdo z tvých bratří pohlédl do temnoty dole tak jako my dva,“ řekl starý
                                        duchovní. „Tvoje porozumění
                                        víře se prohloubilo, ovšem stále se máš hodně co učit.“
                                        Sigvar přikývl, v těch slovech byla pravda. Pohled Rozeklaného jazyka se upřel
                                        na Hallu, jež v bezvědomí
                                        visela na Sigvarových zádech, a pak pátravě přejel za něj.
                                        „Kamenná pěst?“ zeptal se, Sigvar však místo odpovědi jen zavrtěl hlavou. Byl
                                        příliš unavený, než aby řekl
                                        cokoliv dalšího. „Z ledu jsme zrozeni a k ledu se navrátíme,“ řekl kněz mrazu a
                                        zbožně se dotkl středu čela.
                                        „Taje,“ vypravil ze sebe konečně Sigvar. „Jeden z Devíti. Něco se vynořilo.“
                                        „Strážci se probouzejí…“ vydechl kněz s očima rozšířenýma dokořán – možná
                                        úžasem, možná strachem.
                                        Sigvar pouze přikývl. Dýchal přerývaně, jeho zázračná síla ho opouštěla.
                                        „Naše ctěná matka, Paní ledu a temnoty, se to musí dozvědět,“ prohlásil kněz.
                                        Ohromná brána do citadely se
                                        otevřela a stíny za ní zvaly Sigvara dovnitř. „Pojď, Ledorozený. Musíme se
                                        připravit na to, co se blíží.“
                                    </p>
                                </div>
                            </div>
                        </section>
                        <br>
                        <div class="col-12 border-bottom border-top tz0 b tz0 v2 p-4">
                            <p class="karta uprostred1">Povídka</p>
                            <img class="card-img-top or" src="../../img/header.png" alt="header">
                            <h3 class="card-text v uprostred1">Dvojí rozbřesk</h3>
                        </div>
                        <hr class="tz h p-2">
                        <section>
                            <div class="row">
                                <div class="col-md-6 col-sm-12">
                                    <p class="v h text-center p-4">
                                        Povědomé slunce tohoto světa se stále ještě schovává za obzorem. Dole se
                                        rozkládá drsná a neuhlazená země.
                                        Pokřivená pohoří tvoří přirozené hranice a táhnou se přes prázdnou zemi jako
                                        natahující se prsty. Paláce (nebo
                                        spíš to, co se za ně vydává) se bídně vyvyšují nad nejnižšími z kopců. Zakřivení
                                        planety se snoubí s hvězdami
                                        tak poklidně a s takovou ladností – jen málokdo z těch lidí tam dole tu krásu
                                        viděl na vlastní oči. Potulují
                                        se všude po světě a slepě se chytají každého stébla, které by jim pomohlo
                                        prozřít... Není žádným překvapením,
                                        že si ani nevšimli, že jejich říše byla dobyta. A ani to nejsou schopní
                                        pochopit.
                                        Ten plamenný žár, který obklopuje mé tělo, jak letím vstříc svému cíli,
                                        osvětluje svět pode mnou. Dole se ti
                                        tvorečci ustrašeně seskupují na sebemenších úrodných plochách a válčí mezi
                                        sebou. Ach, jak jen zírají a
                                        ukazují si, zatímco letím nad jejich hlavami. Slyšel jsem jména, kterými mě
                                        častují: prorok, kometa, příšera,
                                        bůh, démon... Tolik pojmenování, ale ani jedno nevystihuje mou podstatu.
                                        Nad rozlehlou pouští mě najednou bodne hluboko uvnitř – cítím tu známou magii
                                        vyzařující z trůnu hlavní
                                        civilizace, nyní v rukou těch divochů. Hle! Rozestavěný obrovský sluneční disk.
                                        Ti ubozí otroci se při pohledu
                                        na mě buší do hlavy a strhávají si šaty. Jejich krutí páni ve mně bez pochyby
                                        vidí dobré znamení. Jsem ohnivá
                                        kometa přelétající přes oblohu. Můj zářivý přelet bude zvěčněn ve formě těch
                                        jejich neohrabaných piktogramů
                                        vytesaných do kamene. Vidí ve mně požehnání nebeského boha za jejich bohulibou
                                        práci. K smíchu. Jediným účelem
                                        toho slunečního disku je soustředit majestátnost slunce do jednoho z těch lidí,
                                        toho „nejlepšího“. Poté se z
                                        něj stane přesně to, co tahle planeta potřebuje – další nesnesitelný polobůh.
                                        Vymstí se jim to. Ale
                                        předpokládám, že chvilku to přežijí... možná tak jedno dvě tisíciletí, než
                                        padnou a nebo je nahradí jiní.
                                        Jak přelétám nad osamělou stepí, poušť pode mnou se ztrácí v noční temnotě.
                                        Krajina se pomalu mění a za
                                        nízkými skalami se začínají zelenat první stébla trávy. Poklidnou scenérii
                                        pastvin náhle vystřídá pole poseté
                                        mrtvými těly a zalité krví. Přeživší se mlátí hlava nehlava svými hrubě
                                        otesanými sekyrami za hlasitých
                                        bojových pokřiků. Jedna strana výrazně prohrává. Vedle svíjejích se zraněných
                                        válečníků stojí kůly, na kterých
                                        jsou naraženy lebky srnců. Ti, kteří se ještě udrželi na nohou, jsou obklíčeni
                                        jezdci na podivných chlupatých
                                        tvorech.
                                        Když mě ti chudáci spatřili, jejich srdce zahořela udatností. Ranění se z
                                        posledních sil chopili svých seker a
                                        luků a jejich poslední vzdor zasáhl útočníky zcela nepřipravené. Nezůstanu tady,
                                        abych sledoval, jak to
                                        dopadne. Už jsem to viděl tisíckrát: přeživší vytesají mou podobu do skály jako
                                        ohnivou kometu. Za tisíc let
                                        budou vlát nad hlavami jejich potomků prapory s kometou, zatímco pojedou do
                                        stejně úmorné bitvy. Rozum mi
                                        zůstává stát nad tím, že věnují tolik úsilí zaznamenávání vlastní historie, ale
                                        nepoučí se ze svých chyb. I já
                                        jsem musel vypít svůj kalich hořkosti.
                                        Ať si pokračují v tom nicotném kolotoči.
                                        Můj let mi odhaluje další obyvatele této planety. Jejich počínání není nijak
                                        výjimečné: ukazují si, poklekají,
                                        obětují panny na kamenných oltářích. Vzhlíží vzhůru, vidí kometu a nikdy je
                                        nenapadne zajímat se o to, co se
                                        skrývá za jejím plamenným hávem. Místo toho si ze mě pouze slepě dělají modlu a
                                        kazí majestátnost mé skutečné
                                        podoby. Vyspělejší – a to říkám velmi nadneseně – formy života vzhlížejí k
                                        nebesům, sledují můj pohyb a
                                        zaznamenávají jeho souřadnice do svých almanachů místo toho, aby mne využívali
                                        pro své povídačky. To je
                                        alespoň trochu osvěžující novinka. Ale i přes první náznaky vyvíjejícího se
                                        intelektu se zdá, že jsem podle
                                        nich pouze pravidelný nebeský úkaz s předvídatelnou dráhou letu. Ach, ty skutky,
                                        kterých by mohli dosáhnout,
                                        kdyby jen... Ale nemá cenu zoufat si nad promarněným potenciálem prostých
                                        pozemských tvorů. Není to tak úplně
                                        jejich chyba. Zdá se, že evoluce to na tomto světě nemá zrovna nejlehčí.
                                        Ale žel bohům, ty jejich hlouposti už mě nebaví. Svíravá energie mých magických
                                        pout mě nutila potácet se z
                                        jednoho nicotného světa na druhý po celá staletí. A nyní mě dovedla sem, zpět na
                                        ten povědomý nepříjemný kus
                                        skály. Hvězda, která dala život této planetě, byla jedním z mých raných výtvorů.
                                        Stvořil jsem ji z čiré záře a
                                        lásky. Ach, ten překrásný okamžik, kdy se poprvé rozžehla a zářila všemi
                                        barvami, které svou nádheru zjeví
                                        pouze svému stvořiteli. Jak moc mi chybí praskání energie čerstvě zrozené hvězdy
                                        a teplo, které příjemně
                                        rozpaluje můj obličej. Ten pocit, když mi čerstvé hvězdné plameny plápolají mezi
                                        prsty. Každá hvězda vyzařuje
                                        zcela jedinečnou energii. Vzácnou. Takovou, která odráží podstatu duše jejího
                                        stvořitele. Hvězdy jsou jako
                                        vesmírné sněhové vločky, jejichž údělem je prozářit nekonečnou temnotu.
                                        Mé drahé vzpomínky však pošpinila zrada. Ano, to tady mě Targon ošálil a udělal
                                        ze mě sluhu. Ale teď není čas
                                        na zabývání se dávnými chybami. Ty ztrouchnivělé Aspekty po mně chtějí, abych v
                                        jejich jménu zabránil dalšímu
                                        průniku.
                                        A náhle spatřím ji. Válečnice vybraná z tohoto světa stojí sama na vrcholku
                                        jedné z nižších hor a ohání se
                                        svým kopím, vykovaným z hvězdného kamene. Pozoruje mě skrze přivlastněné tělo,
                                        pouhá jiskřička vydávající se
                                        za blesk. Silný cop kaštanově hnědých vlasů jí spadá přes rameno na zlatý hrudní
                                        plát, který chrání její
                                        bledou kůži posetou pihami. To jediné, co lze spatřit z obličeje zakrytého
                                        bitvami ošlehanou helmou, jsou rudě
                                        žhnoucí oči.
                                        Pantheon – ztělesněná targonská bojovnost. Není však první z tohoto světa, kdo
                                        se oděl do stejného pláště a
                                        říká si stejným jménem. A nebude ani poslední.
                                        Její třpytivá kápě se třepotá ve větru, když vtom svalnatou paží udělá pohyb,
                                        jakoby tahala za velký
                                        neviditelný řetěz. Cítím to škubnutí hrubě očarovaných pout, táhnou mě k hoře
                                        přesně na místo, kde stojí.
                                        Křičí na mě.
                                        Řev jejího hlasu vybuchuje uvnitř mé mysli, přenášen tou nesnesitelnou korunou
                                        osázenou hvězdokamy. Všechny
                                        ostatní vjemy utichnou, jakmile pronikne do mé mysli.
                                        „Draku!“ hovoří ke mne, jako bych byl nějakou okřídlenou ještěrkou prskající
                                        plamínky.
                                        „Uzavři jejich bránu!“ poroučí mi a ukazuje špičatým kopím směrem na dno
                                        skalnaté rozsedliny. Nemusím shlížet
                                        na tu podivně narušenou realitu tam dole. Cítil jsem ty jedovaté výpary
                                        otravující tento svět už před svým
                                        příletem. Místo toho se zadívám na Pantheon. Dívčiny oči se rozšířily – očekává,
                                        že poslušně splním příkaz
                                        jako hodný pejsek. Ne, dnešek bude jiný. Poučil jsem se ze svých chyb.
                                        “ Drak ,“ říkám pomalu. „Jsi si jistá, že je moudré poroučet mi tak hloupým
                                        jménem?“
                                        Pantheonina ruka na zlomek okamžiku povolí pevně sevřené kopí. Poodstoupí ode
                                        mne, jako by ji těch pár kroků
                                        dokázalo ochránit před mým hněvem.„Zavři tu bránu,“ opakuje, tentokrát
                                        důrazněji, jako bych první příkaz
                                        neslyšel. Mluví hlasitěji, ale tím
                                        nedokáže zakrýt, že se jí chvěje hlas. Vrhne na mne své kopí, jako by mi taková
                                        titěrná věc mohla ublížit.
                                        Tohle je poprvé, kdy vidím Aspekt Targonu otřesen. Není zvyklá na to, aby mi
                                        musela příkazy opakovat.
                                        „Vypořádám se s tou páchnoucí hrůzou, až to uznám za vhodné, drahá Pantheon.“
                                    </p>
                                </div>
                                <div class="col-md-6 col-sm-12">
                                    <p class="v h text-center p-4">
                                        „Udělej, co přikazuji, draku!“ řve zplna hrdla toto ztělesnění Pantheona, „nebo
                                        je s tímto světem amen!“
                                        „Tento svět byl ztracen ve chvíli, kdy se Targon poddal své nadutosti.“
                                        Cítím, jak se Pantheonin vztek mísí se zmatkem. Pokouší se mne znovu ovládnout
                                        pomocí magického řetězu. Až teď
                                        si uvědomuje, že už o tom vím. Targon je znesvářen, jeho pozornost se upíná
                                        jinam, a tak si nevšiml, že magie
                                        mých okovů se pomalu vytrácí.
                                        Pantheon na mě ještě jednou zakřičí, tentokrát se nemohu bránit. Drsné očarování
                                        ovládne mou vůli. Obrátím
                                        svou pozornost na průrvu. Kdysi se v tom úrodném údolí zelenala kotlina, nyní je
                                        však zadušena plazivými
                                        fialovými výpary. Cítím přítomnost Dětí Prázdnoty, jak si hledají cestu skrz
                                        vlákna reality pomocí proudů
                                        neviditelné energie. Trhají závoj, jenž odděluje nicotu, a budují tak průchod na
                                        tento svět.
                                        Přitahuje je to ke mně, ty zrůdy s mnoha páry očí a krunýři tvrdými jako skála.
                                        Chtěli by mne pozřít, byl bych
                                        tou nejvzácnější delikatesou. V zákoutí své mysli vykouzlím představu slunečních
                                        výhní, které jsem zažehával,
                                        než jsem byl spoután. Takových výhní, ve kterých jsem nechal zaplanout bezpočet
                                        srdcí nových hvězd. Chrlím
                                        proudy čirého hvězdného plamene a pálím na prach bezpočet oněch příšerných
                                        tvorů, dokud nejsou donuceni
                                        stáhnout se zpět do své pokřivené nekonečnosti. Z nebes prší doutnající prázdné
                                        schránky jejich těl. Jsem
                                        překvapen, že se zcela nerozložily v mém plameni, ale je pravdou, že Děti
                                        Prázdnoty nechápou, jak to v tomto
                                        vesmíru funguje.
                                        Ve vzduchu se vznáší odporný puch. V samotném středu té otravy cítím vůli...
                                        hladovou a nezlomnou, zcela se
                                        odlišující od ostatních bezduchých Dětí Prázdnoty. Pulzující rána na tváři
                                        reality se roztahuje a bublá;
                                        pokřivuje vše, čeho se dotkne. Cokoliv, co žije na druhé straně, se právě teď
                                        chechtá.
                                        Pantheon na mě znovu něco křičí, ale tentokrát na její příkazy nedbám. Tato
                                        podivná prasklina mezi vesmíry mě
                                        přitahuje. Není první svého druhu, se kterou se setkávám, avšak něco na ní je
                                        jiné a nezbývá mi než obdivovat
                                        děsivý um, se kterým byla vytvořena. Pouze hrstka tvorů je schopna vnímat její
                                        složitost a ještě méně z nich
                                        vládne tak obrovskou silou, aby pokroutili tkaninu existence. Ve svém srdci vím,
                                        že tak výjimečnou trhlinu
                                        nemohl vytvořit žádný obyčejný tvor. Ne. Za tímhle narušením se skrývá něco víc.
                                        Chvěji se při představě, co
                                        za stvoření by bylo schopno vytvořit tak těkavou bránu. Nepotřebuji, aby na mě
                                        Pantheon dál štěkala rozkazy.
                                        Sám vím, co je třeba vykonat dál; stejně byly Pantheoniny požadavky vždy dost
                                        omezené. Chce, abych na tu
                                        trhlinu vrhl hvězdu, jako bych snad mohl vypálit takovou zpráchnivělou
                                        meziprostorovou průrvu a mít to
                                        jednoduše za sebou.
                                        A tihle omezení polobozi jsou mými vězniteli?
                                        Dobrá. Nemýlí se ale v tom, že tento problém vyřeší žhnoucí kosmický zázrak.
                                        Budu si hrát na poslušného
                                        přisluhovače ještě na krátký okamžik.
                                        Tohle si užiju. Jednak si to zapamatují, jednak je příjemné upustit trochu páry
                                        a znovu dělat to co kdysi. Ale
                                        hlavně proto, abych ukázal té cizí inteligentní bytosti, ať už je to cokoliv, že
                                        mně se nikdo v mé vlastní
                                        dimenzi vysmívat nebude.
                                        Základní prvky atmosféry se shlukují na můj pokyn a pomalu formují plazmovou
                                        anomálii. Vzdouvající se hvězdný
                                        prach vybuchuje podle mého nevyřčeného rozkazu. Výsledkem je trpasličí
                                        napodobenina jedné z mých překrásných
                                        chloub v hlubinách vesmíru. Nemohu přeci na tento maličký svět vrhnout celou
                                        hvězdu.
                                        Třpytivá nádhera mladičké hvězdy mi prolétne mezi prsty. Připojí se k ní dvě
                                        její sestry, které jsou neustále
                                        po mém boku. Ladně kolem mne tančí, mohl bych ten balet sledovat po celé věky.
                                        Jejich doběla rozžhavená jádra
                                        pohlcují prachová mračna a hmotu, jež k nim přitahuji. Stane se z nás hvězdná
                                        bouře, ztělesněná noční obloha,
                                        děsivý tajfun nebeského ohně. Tvořím víry žhnoucího hvězdného prachu, které
                                        vyzařují horko tak čiré a hutné,
                                        že spalují samotnou auru tohoto světa, čímž se navždy vpalují do jeho těla.
                                        Jiskřící proudy slunečního ohně
                                        tančí ve středu trhliny. Gravitaci taví vzdouvající se vlny barev, které jsou
                                        pro většinu tvorů neviditelné.
                                        Jak mé hvězdy nasávají více paliva, zakřivují hmotu samotnou, a žhnou tak ještě
                                        silněji a jasněji. Ta podívaná
                                        je dech beroucí: vodopády oslepujícího světla a spalujícího žáru takové síly, že
                                        na zlomek okamžiku vytváří
                                        nová barevná spektra. Mám husí kůži z toho, jak krásné to je.
                                        Vymýtil jsem celé lesy. Vypařil řeky. Horské stěny se bortí a po úbočích se řítí
                                        laviny kouře. Neúnavní otroci
                                        budující sluneční disk, bojující vojáci, hvězdáři, uctívači. Ti, kdo jsou
                                        vystrašení, prorokové konce světa,
                                        lidé hledající naději, noví králové... všichni, kdo spatřili řítící se kometu
                                        svým sobeckým pohledem, teď
                                        budou svědky zrození supernovy. Napříč tímto ubohým světem se nejtemnější noc
                                        mění v ten nejjasnější den. Jaké
                                        povídačky si asi vymyslí, aby si ten úkaz vysvětlili?
                                        Dokonce i mí targonští pánové byli jen zřídkakdy svědky mé skutečné síly. Žádný
                                        pozemský svět nikdy neutržil
                                        takovou jizvu, jakou je tato prasklina v kdysi úrodném údolí. Až skončím, nic
                                        tady nezbude.
                                        Ani to směšné vtělení Pantheona. Nemůžu říct, že by se mi stýskalo po jejím
                                        bezduchém štěkání.
                                        V zářivém dozvuku mé zkázy doutnají ruiny zhroucených hor, které postupně
                                        zalévají proudy roztavených sutin.
                                        Tuto jizvu zanechám na tomto světě. Mým tělem náhle projede vlna palčivé
                                        bolesti, vycházející z té ďábelské
                                        koruny. Zaplatím za to.
                                        Má hlava se zvrátí dozadu a mé oči zaplňuje hořký pohled na umírající hvězdu.
                                        Sevřou se mi srdce. Točí se mi
                                        hlava. Zachvátí mě zoufalství, které se odráží až do mé duše, a vyzařuje hluboký
                                        nevyslovitelný smutek, jako
                                        když přijdete o něco velice drahého, ale přitom víte, že si za to můžete sami.
                                        Nějaký zvědavý tvoreček se mne kdysi dávno zeptal, jak je možné, že si pamatuji
                                        každou hvězdu, kterou jsem
                                        stvořil. Kdyby jen mohl cítit, jaké to je stvořit hvězdu, pak by pochopil, jak
                                        hloupá otázka to je. Proto
                                        poznám, když i jediná z mých miláčků pohasne. A s ní zanikne i kousek mé vlastní
                                        duše. Slyším, jak jí zvoní
                                        hrana tam nahoře na nebesích. Zaplane naposledy jasným světlem, kterým oslní své
                                        bratry a sestry. Má srdce se
                                        tříští, když nebesa takto pohasnou. Je to krutá odplata za mé činy. Zprotivil
                                        jsem se Targonu tím, že jsem
                                        použil své schopnosti proti jednomu z nich.
                                        Jedno slunce je cena za život jednoho Pantheona. Je to cena za můj nespoutaný
                                        hněv. A s tak neotesaným
                                        čarodějnictvím se musím potýkat.
                                        Ve vteřině se znovu zmocnili vlády nad mou vůlí a vyslali mne splnit další úkol.
                                        Na žádném jiném světě, který
                                        jsem dosud navštívil, jsem nepocítil takový náznak svobody, ať už byl sebevíc
                                        pomíjivý. Ale poučil jsem se z
                                        jejich chyb. Malá část mé mysli je nyní volná a až nastane ten správný čas,
                                        vrátím se zpět na tento svět,
                                        přijdu na kloub té prapodivné energii a nadobro zpřetrhám provazy, jež mě
                                        poutají.
                                        Vcítím se do esence války, která se kroutí a převaluje v tělech svých schránek
                                        napříč vesmírem. Nebyla zrovna
                                        nadšením bez sebe, že přišla o své smrtelné vtělení na tomto světě. Už byl určen
                                        nový nebožák, který se stane
                                        příštím Pantheonem – voják z Rakkoru, kmene obývajícího úpatí hory Targon, jenž
                                        vysává její sílu jako
                                        pijavice. Jednoho dne se s novým vtělením Pantheona setkám. Třeba se poučí a
                                        najde si jinou zbraň než to
                                        směšné kopí. Cítím Pantheonovy nebeské příbuzné – jsou rozeseti po celém
                                        vesmíru. Jejich pozornost je nyní
                                        upřena sem na tento svět, kde byl jeden z jejich pozemských Aspektů zničen
                                        jejich vlastní zbraní. Jejich
                                        zmatení se mísí s rostoucím zoufalstvím, jak se navzájem obviňují a snaží se
                                        znovu získat plnou kontrolu nad
                                        mými činy. Tolik bych si přál vidět, jak se tváří.
                                        Vzlétám navzdory gravitaci tohoto světa, Runeterry, a cítím z Targonu emoci,
                                        kterou jsem u nich dosud
                                        nepoznal.
                                        Strach.
                                    </p>
                                </div>
                            </div>
                        </section>
                        <br>
                        <div class="col-12 border-bottom border-top tz0 b tz0 v3 p-4">
                            <p class="karta uprostred1">Povídka</p>
                            <img class="card-img-top or" src="../../img/header.png" alt="header">
                            <h3 class="card-text v uprostred1">Ta která se vrátila</h3>
                        </div>
                        <hr class="tz h p-2">
                        <section>
                            <div class="row">
                                <div class="col-md-6 col-sm-12">
                                    <p class="v h text-center p-4">
                                        „Poslouchej mě,“ povídám té malé holčičce, která mě našla tady u jámy. „Musíš mě
                                        poslouchat. Už není moc
                                        času.“
                                        Naklání se kupředu a v očích nemá ani náznak strachu. „Řekni mi, co mám udělat.“
                                        Líbí se mi. Po tváři se mi rozlije mírný úsměv – poprvé za dobu, která mi
                                        připadá jako celá věčnost. „Takhle
                                        ne,“ říkám a ukazuju na šíp, který svírá v ruce. Drží ho jako kopí.
                                        Byla jsem ještě dítě, když mě Prázdnota oddělila od mé rodiny, takže jsem tehdy
                                        taky takhle tápala. Ale ti
                                        ostatní, ti byli tak lehkomyslní. Oběti, dary, příspěvky – ať už tomu chcete
                                        říkat jakkoliv, nikdy to
                                        nezabíralo. Není to žádný bůh, který by se nechal uchlácholit pomocí dárků a
                                        modliteb. Prostě chce pohltit
                                        úplně všechno.
                                        „Chceš to zabít? Chceš to zničit?“ ptám se jí.
                                        Přikývne.
                                        „Tak to musíš nechat vyhladovět.“
                                        Ty jehličky na svém těle cítím silněji, jako by reagovaly na moje slova. Ty
                                        děsivé věci se k nám blíží a moje
                                        druhá kůže se stahuje, je napjatá jako luk. Naposledy se zhluboka nadechnu, než
                                        dorazí k nám.
                                        Písek se začíná přesouvat, vrásní se a padá pryč, jako v přesýpacích hodinách.
                                        Strašidelné záblesky světla
                                        tepají do oblohy, zatímco ty obludné konstrukty se dmou a tyčí oproti shurimské
                                        noci, vřískají a slintají.
                                        Připravím se a nabíjím energii ve svých nárameníkách.
                                        Zatnu zuby a vypustím ji.
                                        Jasné květy tepla a bolesti si rychle najdou své cíle, vrhají se na ně,
                                        zastavují ty stvůry a odhazují je
                                        stranou. Vzduch je plný kyselého pachu a syčení tavícího se chitinu.
                                        Brzo z nich nezbývá vůbec nic. Čekám, až mě jehličky přestanou svědit, ale
                                        marně.
                                        Dívka stojí přikrčená vedle mě, je připravená. Nejspíš vůbec nechápe, co právě
                                        vidí.
                                        „Bolí to?“ šeptá a natahuje ruku po zářivých šupinách na mé paži.
                                        Instinktivně se odtáhnu. Ani sebou necukne.
                                        „Občas,“ přiznávám.
                                        Nedaleko odsud její vesnice nadále spí a z větší části o ničem netuší. Tahle
                                        malá holčička se nepochybně
                                        nechala zlákat zvědavostí. Tolik příběhů a bájí, stejnou měrou děsivých jako
                                        úžasných. Šelmy z Prázdnoty
                                        lovící v černočerné noci a volající jedna na druhou.
                                        Ona to prostě chtěla vidět na vlastní oči. Vidět, co číhá pod kameny, vidět to,
                                        čeho se její lidé bojí a co
                                        zároveň obdivují.
                                        Kůže se mi opět stáhne. Ty jehličky, to neustálé svědění...
                                        Mrknu. „Promiň, neřeklas mi své jméno.“
                                        Pyšně se postaví, ještě pořád mává tím šípem. „Já jsem Illi. Přišla jsem chránit
                                        svou rodinu před tou
                                        příšerou.“ Není jí víc než deset.
                                        „No, Illi – občas to nejlepší, co můžeš udělat, je utíkat.“
                                        „Ale ty neutíkáš,“ říká a oči se jí zúžily, „nebo jo?“
                                        Tahle je chytrá. Zavrtím hlavou. „Už ne.”
                                        „Tak já taky utíkat nebudu!” prohlásí Illi. A taky je odvážná.
                                        Nemá tušení, s čím se to tady potýkají. Nikdo z nich. Její lidé udělali všechno
                                        možné, aby se těch stvůr
                                    </p>
                                </div>
                                <div class="col-md-6 col-sm-12">
                                    <p class="v h text-center p-4">
                                        zbavili, ale ve skutečnosti je jen takříkajíc svolávali na hostinu.
                                        „Musíš jim to říct, Illi. Musíš se postarat, aby pochopili. Už žádné tancování
                                        pod měsícem v novu. A žádná
                                        přivázaná zvířata ke kůlům. Prázdnota v sobě nemá ani kousek slitování – buď se
                                        krmí, nebo hyne.“
                                        V okamžiku, kdy jsem tohle pochopila, jsem věděla, že mám naději. Možná proto
                                        stále přežívám, zatímco tolik
                                        ostatních umírá.
                                        Ale přežití není nikdy zadarmo. Tu cenu platím od té doby, co jsem si
                                        probojovala cestu zpět.
                                        „Hele...“ šeptá dívka. „Přišli nás hledat.“
                                        Nemusím se ani dívat. Věděla jsem, že přijdou. Krunýř se mi instinktivně
                                        přetáhne přes obličej. Illi na mě
                                        zírá.
                                        „Neboj se,“ říkám jí hlasem, který je teď tak pokroucený a obludný, že by spíš
                                        mohl vyvolávat opačný účinek.
                                        „Čeho?“ ptá se. Přistihnu se, že mám na tváři úsměv, který nemůže vidět.
                                        Pouze hrstka lidí mě viděla i s tím, co mi nyní pokrývá tělo. Až na dva jsou
                                        všichni mrtví.
                                        Illini lidé vypadají jako schopní lovci. Tady žijí pouze ti schopní. Je mi
                                        jasné, kde se vzala ta její odvaha.
                                        Jejich louče plápolají nocí.
                                        „Tatí!“ zvolá na pátrající vesničany, aniž by mě varovala. „Našla jsem ji! Tu,
                                        co se vrátila!“
                                        Teď míří k nám, zbraně mají připravené, v očích oheň. „Illi!“ volá její otec a
                                        natahuje do luku šíp. „Uteč od
                                        té... věci!“
                                        Opět se na mě zmateně podívá. Na každou malou holčičku, jako je Illi, se najde
                                        deset dalších, které by utekly.
                                        Nebo hůř. Vím, co o mně většina lidí říká. Viděla jsem jejich strach naškrábaný
                                        na hliněných zdech, vyrytý do
                                        skal kaňonů.
                                        Střezte se té, která se vrátila jako zrůda.
                                        Nevědí o mně zhola nic. Pro ně jsem prostě něco, čemu nechtějí čelit – živoucí,
                                        chodící, bojující ztělesnění
                                        toho, čeho se bojí nejvíc. Asi proto mi do jména přidali tu čárku.
                                        Před deseti lety jsem byla prostě Kaisa – stejně jako Illi jsem snila o
                                        budoucnosti, která byla bez hranic
                                        jako noční obloha plná hvězd. Ta budoucnost zemřela v den, kdy mě Prázdnota
                                        stáhla dolů.
                                        Jehličky jsou zpět. Illi pouští mou ruku v okamžiku, kdy se mi na pažích zhmotní
                                        světélkující zbraně. „Běž za
                                        ním,“ říkám jí. „Běž za svým otcem.“
                                        „Illi, utíkej!“ prosí její otec. Natahuje tětivu třesoucíma se rukama.
                                        „Ne!“ křičí ona a obrací se ke mně. „Já už neutíkám.“
                                        Popostrkávám ji kupředu a nespouštím oči z vesničanů. „Ne, Illi, ty ses narodila
                                        jako bojovnice. Budou tě
                                        potřebovat.“
                                        Po pár krocích se otočí. „Co jim mám říct?“
                                        „Řekni jim... Řekni jim, ať se připraví.“
                                        Prázdnota mi toho sebrala tolik, ale nedovolím jí, aby mi vzala všechno. Ty
                                        okamžiky, kdy laskavost a lidskost
                                        prosvitnou na povrch, kdy nevinnost a důvěra uhasí strach – ty mě naplňují
                                        nadějí, že dokážeme porazit ty řeky
                                        nadčasového jedu, které proudí pod naším světem.
                                        Poprvé, když jsem unikla z propasti, jsem to dělala pro sebe.
                                        Možná že jednou to udělám pro ně.
                                    </p>
                                </div>
                            </div>
                        </section>
                        <br>
                    </div>
                </div>
            </div>
        </div>
        <footer class="p-3 mt-5 tz border-top tz0 b text-center">
            <h2>&copy; Filip Ostárek 2019</h2>
        </footer>
        <!-- Optional JavaScript -->
        <!-- jQuery first, then Popper.js, then Bootstrap JS -->
        <script src="https://code.jquery.com/jquery-3.3.1.slim.min.js"
            integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
            crossorigin="anonymous"></script>
        <script src="https://cdnjs.cloudflare.com/ajax/libs/popper.js/1.14.7/umd/popper.min.js"
            integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
            crossorigin="anonymous"></script>
        <script src="https://stackpath.bootstrapcdn.com/bootstrap/4.3.1/js/bootstrap.min.js"
            integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
            crossorigin="anonymous"></script>
        <script src="https://code.jquery.com/jquery-3.3.1.min.js"></script>
        <script src="https://cdnjs.cloudflare.com/ajax/libs/popper.js/1.14.3/umd/popper.min.js"
            integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
            crossorigin="anonymous"></script>
        <script src="https://stackpath.bootstrapcdn.com/bootstrap/4.1.3/js/bootstrap.min.js"
            integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
            crossorigin="anonymous"></script>
        <script>
            $(function () {
                $("section").hide();
                $("h2").on("click", function () {
                    $(this).nextUntil("br").toggle(1500);
                });
            })
            $(function () {
                $("section").hide();
                $("div div div div div").on("click", function () {
                    $(this).nextUntil("br").toggle(1500);
                });
            })
        </script>
</body>

</html>