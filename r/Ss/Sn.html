<!doctype html>
<html lang="cs">

<head>
    <title>League of Legends - Noxus</title>
    <meta name="description" content="League of Legends - Region Noxus a jeho tradice, vztahy, historie a příběhy">
    <!-- Required meta tags -->
    <meta charset="utf-8">
    <meta name="viewport" content="width=device-width, initial-scale=1, shrink-to-fit=no">
    <!-- Bootstrap CSS -->
    <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
        integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
    <link rel="stylesheet" href="../../hl/1Scc.css">
    <link rel="stylesheet" href="../../r/CSS/Scss.css">
    <link rel="stylesheet" href="../../s/CSS/Scss.css">
    <link rel="stylesheet" href="https://www.w3schools.com/w3css/4/w3.css">
    <link rel="stylesheet" href="https://use.fontawesome.com/releases/v5.7.0/css/all.css"
        integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
    <img class="card-img-top border-bottom tz0 b" src="../../img/n3.jpg" alt="Noxus">
    <div class="tz1 tzs2">
        <a href="../hlr/Srhl.html" title="Zpátky na stránku regionů"><i class="fas fa-backward tz0 ns tzs"></i></a>
    </div>
    <div class="tz1 tzs2">
        <a href="../n.html" title="Tmavý a světlý mód"><i class="fas fa-adjust tz0 ns tzs1"></i>
            <!--  Pro tmavý motiv
          <i class="fas fa-circle i1 ns">           
            -->
        </a>
    </div>
    <h1 class="tz uprostred">Noxus</h1>
    <img class="card-img-top or" src="../../img/header.png" alt="header">
    <p class="v h text-center p-4">
        Noxus je mocná říše s krutou pověstí. Pro cizince je na první pohled znám jako surový národ, jenž se vyžívá ve
        výhružkách a výpadech mimo své hranice; ale pro ty, kteří dokážou prohlédnout skrz noxijskou válečnou náturu, je
        Noxus těžko proniknutelnou společností, jež si cení síly a talentů svých lidí. Ti byli kdysi nelítostnými
        nájezdníky, dokud jednoho dne nedobyli starobylé město, které se stalo srdcem jejich říše. Čelili neustálé
        hrozbě ze všech stran, a proto se rozhodli udeřit jako první – tím postupně rozšiřovali své hranice s každým
        uplynulým rokem. Tento boj o přežití z Noxijců vykoval velmi hrdý národ, kteří si ze všeho nejvíc cení síly, ať
        už se projeví jakkoli. Kdokoliv se může stát vysoce postaveným noxijským občanem, pokud prokáže nezbytné
        schopnosti bez ohledu na své postavení, minulost, původ či bohatství.
    </p>
    <br>

    <p class="tz m nadpis display-4">Život v Noxu</p>
    <img class="card-img-top or" src="../../img/header.png" alt="header">
    <div id="demo" class="carousel slide" data-ride="carousel">
        <!-- Indicators -->
        <ul class="carousel-indicators">
            <li data-target="#demo" data-slide-to="0" class="active"></li>
            <li data-target="#demo" data-slide-to="1"></li>
            <li data-target="#demo" data-slide-to="2"></li>
            <li data-target="#demo" data-slide-to="3"></li>
            <li data-target="#demo" data-slide-to="4"></li>
            <li data-target="#demo" data-slide-to="5"></li>
        </ul>

        <!-- The slideshow -->
        <div class="carousel-inner">
            <div class="carousel-item active">
                <img src="../../img/n1.jpg" alt="Noxus"
                    class="img card-img border-bottom border-top tz0 b">
                <div class="carousel-caption">
                    <p>STAV NEUTUCHAJÍCÍHO KONFLIKTU<br>
                        Noxus je agresivní a roztahovačná říše, která se neustále snaží rozšířit své hranice dobýváním
                        nových zemí. Ne vždy k tomu ovšem používá násilí – ve skutečnosti se našlo mnoho národů, které
                        poklekly před velegenerálem, neboť ve spojení s říší spatřovaly šanci na větší stabilitu a
                        bezpečí. Ti, kteří Noxu odporují, jsou však rozdrceni bez milosti.</p>
                </div>
            </div>
            <div class="carousel-item">
                <img src="../../img/n2.jpg" alt="Noxus"
                    class="img card-img border-bottom border-top tz0 b">
                <div class="carousel-caption">
                    <p>VRSTVY HISTORIE<br>
                        Nesmrtelná bašta v srdci Noxu je mnohem starší než samotná říše. Říká se, že byla vybudována na
                        rozkaz obávaného Mordekaisera. V průběhu staletí byly různé její části srovnány se zemí a
                        přestavěny, a proto jsou její ulice různě vrstvené a některé čtvrti nyní leží pod zemí. Vyjít do
                        ulic po setmění bez stráží se odváží jen málokdo.</p>
                </div>
            </div>
            <div class="carousel-item">
                <img src="../../img/n3.jpg" alt="Noxus"
                    class="img card-img border-bottom border-top tz0 b">
                <div class="carousel-caption">
                    <p>Pohled na nesmrtelnou baštu, když vcházíte do centru Noxu.</p>
                </div>
            </div>
            <div class="carousel-item">
                <img src="../../img/n4.jpg" alt="Noxus"
                    class="img card-img border-bottom border-top tz0 b">
                <div class="carousel-caption">
                    <p>ŽIVOT JE BOJ<br>
                        Noxijci uznávají především sílu a jediný způsob, jak zůstat silný, je nechat se neustále
                        prověřovat. Vyžívají se v příležitostech ke vzájemným soutěžím, jelikož nebýt vyzýván znamená
                        slábnout, a dokonce i ti, kteří jsou na vrcholu svých sil, musí neustále hledat nové způsoby,
                        jak testovat sami sebe... jinak u moci nezůstanou dlouho. Noxijci neobdivují pouze fyzickou či
                        vojenskou sílu – silnější Noxus pomáhají budovat i všichni ti, kteří vykazují zběhlost v
                        politice, řemesle, obchodu i magii.</p>
                </div>
            </div>
            <div class="carousel-item">
                <img src="../../img/n5.jpg" alt="Noxus"
                    class="img card-img border-bottom border-top tz0 b">
                <div class="carousel-caption">
                    <p>ÚTLAK A OBRANA<br>
                        Pro noxijská města jsou charakteristické impozantní stavby, stísněné ulice, budovy s cimbuřím,
                        strmé hradby a olbřímí brány. Jejich města zdůrazňují sílu a dominanci říše a je velmi snadné je
                        ubránit – nepřítel, který se pokusí zabrat noxijské město silou, může očekávat odpor a protiútok
                        na každém kroku, neboť i ten nejskromnější dům je postavený jako pevnost.</p>
                </div>
            </div>
            <div class="carousel-item">
                <img src="../../img/n6.jpg" alt="Noxus"
                    class="img card-img border-bottom border-top tz0 b">
                <div class="carousel-caption">
                    <p>NOXIJCI V SHURIMĚ<br>
                        Řada přístavů a měst v severní Shurimě se k říši připojila dobrovolně. Původní obyvatelé těchto
                        osad žijí v relativním míru se svými noxijskými protějšky, neboť vnímají výměnu potravin a
                        preferenční obchod jako cenu, která se jim za vojenskou ochranu před nájezdníky vyplatí.</p>
                </div>
            </div>
        </div>
        <!-- Left and right controls -->
        <a class="carousel-control-prev" href="#demo" data-slide="prev">
            <span class="carousel-control-prev-icon"></span>
        </a>
        <a class="carousel-control-next" href="#demo" data-slide="next">
            <span class="carousel-control-next-icon"></span>
        </a>
    </div>

    <p class="tz m nadpis display-4">Šampioni z Noxu</p>
    <img class="card-img-top or" src="../../img/header.png" alt="header">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/cass.html">
                    <img class="card-img-top tz b border-bottom tz0 b" src="../../img/cassiopea.jpg" alt="Cassiopeia"
                        width="200" height="200">
                    <h2 class="card-title tz0">Cassiopeia</h2>
                </a>
                <hr class="tz">
                <p class="card-text v">
                    Cassiopeiu, nejmladší z dětí generála Du Couteau, čekal od narození život plný možností a
                    privilegií mezi
                    noxijskými šlechtickými rody. Už od raného věku projevovala bystrou mysl a pronikavý úsudek, a
                    zatímco její...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/darius.html">
                    <img class="card-img-top tz b border-bottom tz0 b" src="../../img/darius.jpg" alt="darius" width="200"
                        height="200">
                    <h2 class="card-title tz0">Darius</h2>
                </a>
                <hr class="tz">
                <p class="card-text v">
                    Darius a jeho bratr Draven vyrostli jako sirotci v přístavním městě Basilich. Darius měl co
                    dělat, aby pro oba
                    zajistil jakés takés živobytí, a neustále bojoval s tlupami starších sirotků i každým dalším,
                    kdo jeho...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/draven.html">
                    <img class="card-img-top tz b border-bottom tz0 b" src="../../img/draven.jpg" alt="draven" width="200"
                        height="200">
                    <h2 class="card-title tz0">Draven</h2>
                </a>
                <hr class="tz">
                <p class="card-text v">
                    Pro Dravena, na rozdíl od jeho bratra Daria, bylo vítězství v bitvě málo. Toužil po věhlasu, uznání
                    a slávě.
                    Nejprve se snažil prorazit v noxijské armádě, ovšem jeho sklony k dramatičnosti se zde setkaly s
                    pramalým...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/kata.html">
                    <img class="card-img-top tz b border-bottom tz0 b" src="../../img/katarina.jpg" alt="Katarina"
                        width="200" height="200">
                    <h2 class="card-title tz0">Katarina</h2>
                </a>
                <hr class="tz">
                <p class="card-text v">
                    Katarina Du Couteau, která se narodila do jedné z nejuznávanějších šlechtických rodin Noxu, se už v
                    raném
                    dětství ocitla v postavení, které bylo nadřazené ostatním. Zatímco její mladší sestra Cassiopeia
                    byla po...
                </p>

            </div>
        </div>
    </div>
    <hr class="tz h">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/kled.html">
                    <img class="card-img-top tz b border-bottom tz0 b" src="../../img/kled.jpg" alt="kled" width="200"
                        height="200">
                    <h2 class="card-title tz0">Kled</h2>
                </a>
                <hr class="tz">
                <p class="card-text v">
                    Kled je oblíbený hrdina noxijského lidu, který jak je neohrožený, tak je otravný. Představuje
                    živoucí
                    ztělesnění zuřivé odvahy svého národa. Ostatní vojáci říše jej obdivují, důstojníci mu nedůvěřují a
                    šlechtici...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/leblank.html">
                    <img class="card-img-top tz b border-bottom tz0 b" src="../../img/leblank.jpg" alt="leblank"
                        width="200" height="200">
                    <h2 class="card-title tz0">Leblanc</h2>
                </a>
                <hr class="tz">
                <p class="card-text v">
                    Identita LeBlanc, Velké matky Černé růže, je stejně nepostižitelná jako šepot, jenž ji popisuje, a
                    stejně
                    prchavá jako iluze, které jí dávají tvar. Možná ji po všech těch staletích přetvářek a klamu nezná
                    už ani ona...
                </p>

            </div>
        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/riven.html">
                    <img class="card-img-top tz b border-bottom tz0 b" src="../../img/riven.jpg" alt="riven" width="200"
                        height="200">
                    <h2 class="card-title tz0">Riven</h2>
                </a>
                <hr class="tz">
                <p class="card-text v">
                    Jelikož Noxus stojí na neutuchajícím konfliktu, válečných sirotků neměl nikdy málo. Rivenin otec
                    zahynul v
                    nějaké nepojmenované bitvě a matka zemřela, když tuto tvrdohlavou dívku rodila, a tak Riven vyrostla
                    na farmě...
                </p>
            </div>

        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/sion.html">
                    <img class="card-img-top tz b border-bottom tz0 b" src="../../img/sion.jpg" alt="sion" width="200"
                        height="200">
                    <h2 class="card-title tz0">Sion</h2>
                </a>
                <hr class="tz">
                <p class="card-text v">
                    Během minulého století Sion proslul jako krvežíznivý vojevůdce, který bez milosti masakroval
                    každého, kdo se
                    mu postavil do cesty. Probouzel strach v srdcích spojenců i nepřátel a byl posledním symbolem hrdé
                    válečnické...
                </p>
            </div>

        </div>
    </div>
    <hr class="tz h">
    <div class="m row">
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/swain.html">
                    <img class="card-img-top tz b border-bottom tz0 b" src="../../img/swain.jpg" alt="swain" width="200"
                        height="200">
                    <h2 class="card-title tz0">Swain</h2>
                </a>
                <hr class="tz">
                <p class="card-text v">
                    Jerichu Swainovi byl zdánlivě souzen život plný přepychu a výsad, pocházel totiž ze staré
                    patricijské rodiny,
                    jejíž kořeny byly staré jako samotné hradby Noxu. Šlechtické rody přitom sehrály klíčovou roli ve
                    vzestupu...
                </p>
            </div>

        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/talon.html">
                    <img class="card-img-top tz b border-bottom tz0 b" src="../../img/talon.jpg" alt="talon" width="200"
                        height="200">
                    <h2 class="card-title tz0">Talon</h2>
                </a>
                <hr class="tz">
                <p class="card-text v">
                    Talonovy první vzpomínky patří temnotě noxijských tunelů a uklidňujícímu chladu ocelové čepele.
                    Nepamatuje si
                    na žádnou rodinu, teplo domova či laskavost. Jedinou společnost, po které kdy toužil, mu dělá
                    cinkot...
                </p>
            </div>

        </div>
        <div class="col-xs-12 col-sm-6 col-lg-3 tz">
            <div class="card text-center b tz">
                <a href="../../s/vlad.html">
                    <img class="card-img-top tz b border-bottom tz0 b" src="../../img/vladimir.jpg" alt="vladimir"
                        width="200" height="200">
                    <h2 class="card-title tz0">Vladimir</h2>
                </a>
                <hr class="tz">
                <p class="card-text v">
                    Vladimir, mistr pradávné a zakázané magie, je jednou z nejstarších záhad Noxu. Byl přítomen u zrodu
                    říše a od
                    té doby vetkal svůj vliv hluboko do jejích základů… z oněch dní si ovšem pamatuje už jen pramálo.
                    Jeho mysl je...
                </p>

            </div>
        </div>
    </div>
    <p class="tz m nadpis display-4">Příběhy z Noxu</p>
    <img class="card-img-top or" src="../../img/header.png" alt="header">
    <div>
        <div>
            <div>
                <div>
                    <div class="col-12 border-bottom border-top tz0 b tz0 n1 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Umění je život</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Noci v Noxu nebyly nikdy tiché.
                                    Nemůžete narvat tolik tisíc lidí z celé říše na jedno místo a očekávat ticho.
                                    Ze stanových pavilonů u vody v enklávě Zagayah se vzduchem nesly pouštní pochodové
                                    písně a z nedaleké Arény
                                    zúčtování se ozýval bojový břinkot čepelí. Dračí chrti ve výběhu se železnými zdmi
                                    vyli, když zachytili pach
                                    poráženého dobytka ze severních jatek.
                                    Nářky ovdovělých chotí, žalem zmožených matek či nočními můrami sužovaných veteránů
                                    byly nočním chorálem, jenž
                                    doprovázel řev opilých vojáků a sliby pouličních prodavačů, kteří své řemeslo
                                    nejlépe provozovali v temnotě.
                                    Ne, noci v Noxu nebyly nikdy tiché.
                                    Jenom tady.
                                    Tato část Noxu byla až mrtvolně tichá.
                                    Maura si přidržela svůj balík štětců, barev a uhlů blíž k hrudi, když pocítila, jak
                                    se hluk noxijské noci
                                    vytrácí. Nepřítomnost zvuku byla tak náhlá, tak překvapivá, že se zastavila
                                    uprostřed ulice – což obvykle
                                    nikdy není dobrý nápad – a rozhlédla se.
                                    Ulice byla v jedné starší, bohatší čtvrti Noxu známé jako Mortoraa neboli Železná
                                    brána, ale jinak nebyla
                                    ničím pozoruhodná. Světlo úplňku se odráželo od dláždění nepravidelných kočičích
                                    hlav jako zástupy
                                    pozorujících očí a budovy po obou stranách byly postavené z kamenných kvádrů, které
                                    vypovídaly o zkušené ruce,
                                    možná i o ruce válečného zednáře. Maura na konci boční ulice spatřila vysokou
                                    svatyni, kde tři obrněné postavy
                                    klečely před obsidiánovým vlkem ve výklenku s pilíři. Vzhlédly jako jeden a Maura si
                                    pospíšila, neboť věděla,
                                    že není moudré přitahovat pozornost mužů, kteří se ve tmě modlili s tasenými meči.
                                    Ani by tady venku ve tmě být neměla.
                                    Tahvo ji varoval, aby nikam nechodila, ale ona viděla toho hada v jeho očích a
                                    věděla, že ho k tomu nepřiměl
                                    strach o její bezpečí, nýbrž závist. Vždycky se považoval za toho nejlepšího malíře
                                    v jejich malém kroužku.
                                    To, že pro tuto zakázku vybrali ji místo jeho, ho hluboce ranilo. Když jim do studia
                                    přišel ten nažehleně
                                    složený a úhledně napsaný dopis, Cerise a Konrad z toho byli nadšení a nabádali ji,
                                    aby si zapamatovala co
                                    možná nejvíc, zatímco Zurka jí akorát řekl, aby si zkontrolovala, jestli má čisté
                                    štětce.
                                    „Myslíš, že s ním budeš mluvit?“ zeptala se Cerise, když Maura otevírala dveře, aby
                                    slyšela táhlou ozvěnu
                                    nočního zvonu, která se rozplývala nad přístavem. Pomyšlení na to, že se vydá ven do
                                    temnoty, Mauru naplňovala
                                    stejným dílem hrůzou i vzrušením.
                                    „Bude sedět modelem na portrét, takže hádám, že asi budu muset,“ odpověděla a
                                    poukázala na potemnělou oblohu.
                                    „Budeme muset probrat, jaký obraz chce, zejména když nebudu mít přirozené světlo.“
                                    „Zvláštní, že chce ten portrét udělat v noci, co?“ pronesl Konrad, naprosto bdělý a
                                    s dekou přehozenou přes
                                    ramena jako plášť.
                                    „Jak asi zní?“ přidala se Cerise.
                                    „Jako každej jinej,“ odsekl Tahvo, který se překulil a naklepal si ošoupaný polštář.
                                    „Není to bůh, abys
                                    věděla. Je to jen člověk. A budete už konečně zticha? Já se tady snažím spát.“
                                    Cerise k ní přiběhla a dala jí pusu. „Hodně štěstí,“ zachichotala se. „Až se vrátíš,
                                    povíš nám... všechno, i
                                    kdyby to bylo nechutné.“
                                    Mauřin úsměv povadl, ale přikývla. „Povím. Slibuju.“
                                    Pokyny ohledně cesty do sídla jejího nového mecenáše byly mimořádně konkrétní. Ne
                                    jen konečný cíl její cesty,
                                    ale i přesný popis, kudy se tam má dostat. Maura se v hlavním městě vyznala dobře,
                                    jelikož po ulicích chodila
                                    celé dny, když jí žaludek svíral hlad. Nebo když nemohli dát dohromady dost peněz ze
                                    zakázek a majitel jejich
                                    studia je vyhodil, dokud nedokázali splatit, co mu dlužili.
                                    Ale tahle část města pro ni byla čím dál větší záhadou. Věděla, že tam to sídlo je,
                                    samozřejmě – každý v Noxu
                                    věděl, kde zrovna on bydlí, ačkoliv jen málokdo mohl říct, že by tam někdy šel. S
                                    každým dalším krokem si
                                    Maura připadala, že vešla do nějakého cizího města v nově dobyté zemi. Ulice
                                    působily cize – úžeji a
                                    hrozivěji, jakoby se s každým zákrutem a zatáčkou zdi stahovaly blíž a blíž, až by
                                    ji nakonec rozdrtily.
                                    Pospíchala znepokojivým tichem a toužila po zdroji čerstvého světla – třeba po
                                    pohraniční lucerně nebo po
                                    chabém svitu svíce v horním okně, která má navést nočního nápadníka.
                                    Ale kromě měsíce zde žádné osvětlení nebylo. Tlukot srdce i její tempo se zpomalily,
                                    když za sebou zaslechla
                                    něco, co mohlo být tichým došlápnutím nebo povzdechem plným očekávání.
                                    Ostře zatočila a ocitla se na kulatém náměstí se zurčící kašnou uprostřed. V tak
                                    lidnatém městě, jako bylo
                                    tohle, kde lidé žili namačkaní na sobě a prostor byl výsadou, byla taková
                                    výstřednost takřka neslýchaná.
                                    Obešla kašnu, jejíž voda se stříbřila ve svitu měsíce, a obdivovala precizní
                                    realistické provedení sochy v
                                    jejím středu. Byla vykovaná ze surového železa a představovala bezhlavého válečníka
                                    oděného v tlustém válečném
                                    plátu a ozbrojeného ostnatou palicí.
                                    Voda prýštila z krku sochy a Maura cítila mrazivý chlad, když si uvědomila, koho má
                                    představovat.
                                    Pospíšila si kolem kašny ke dvojí bráně z vyzrálé stříbrokůry zasazené do černé
                                    hradby z mramoru s rudým
                                    žilkováním. Jak dopis sliboval, brána byla pootevřená a Maura se snadno protáhla
                                    mezi těžkými vraty.




                                    Sídlo uvnitř hradeb bylo postaveno z bledého kamene, který dosud ještě neviděla –
                                    bylo impozantní, aniž by
                                    působilo masivně, jak se to spoustě velkolepých noxijských budov často stávalo. A
                                    vlastně, jak ho zkoumala
                                    podrobněji, se nedrželo jednoho konkrétního stylu, ale spíše celé sbírky
                                    architektonických hnutí, která za ta
                                    století přišla a odešla.
                                    Mezi těmito zvláštnostmi byla prominentní věž z hrubého kamene, která se tyčila nad
                                    hlavní budovou, a už jen
                                    tato součást vypadala, jako že sem nesedí. Působila dojmem, že celé sídlo bylo
                                    postaveno kolem doupěte
                                    nějakého prastarého šamana. Mělo to vypadat znepokojivě, ale Mauře se to docela
                                    líbilo, jako by každý aspekt
                                    sídla skýtal náhled do zašlé éry říše. Okna sídla měla zavřené okenice a to jediné
                                    světlo, které viděla, byla
                                    slabá karmínová zář na vrcholku věže.
                                    Šla po štěrkové cestě přes nádhernou zahradu s pečlivě tvarovanými keři,
                                    propracovaně směrovanými potůčky a
                                    podivně vyhlížejícími květinami s cizokrajnou vůní a nečekaně živoucími barvami.
                                    Spolu s prostorným nádvořím
                                    před sídlem to vypovídalo o pohádkovém bohatství. Při představě, že pro tento úkol
                                    byla vybrána právě ona, se
                                    jí do končetin rozlila příjemná vlna vřelého vzrušení.
                                    Mezi květinami poletovaly stovky barevných motýlků se zajímavě vzorovanými křídly.
                                    Tak lehcí a křehcí tvorové,
                                    přesto tak nádherní a schopní těch nejpodivuhodnějších proměn. Maura ještě nikdy
                                    neviděla motýly v noci, a
                                    když jí jeden přistál na dlani, radostně se zasmála. Zašpičatělý tvar jeho těla a
                                    vzorování na roztažených
                                    křídlech se neuvěřitelně podobaly erbům s okřídlenou čepelí, které viděla na každé
                                    noxijské vlajce. Motýl
                                    zatřepotal křídly a odletěl. Maura sledovala, jak krouží a poletuje s ostatními,
                                    užaslá nad tím, že vidí tolik
                                    vzácných a nádherných tvorů.
                                    Když procházela dál, prsty hladila barevné lístky a vychutnávala si vůně, které jí
                                    ulpívaly na konečcích prstů
                                    a vznášely se v chomáčcích prachu, jenž se třpytil v měsíčním světle. Zastavila se u
                                    jednoho mimořádně
                                    překrásného květu, s ohnivě rudými okvětními lístky tak jasnými, až jí to vyrazilo
                                    dech.
                                    Žádná červená, kterou kdy namíchala ze shurimského cinabaritu nebo piltoverského
                                    okru, se tolik neleskla.
                                    Dokonce i nehorázně drahé ionské rumělky byly v porovnání nevýrazné. Skousla si
                                    spodní ret, když zvažovala, co
                                    se chystala udělat, pak se natáhla a utrhla z nejbližší rostliny pár lístků.
                                    Zbývající okvětní lístky se ihned
                                    sbalily do sebe a stonek se od ní ohnul, jako by se jí bál. Maura pocítila
                                    strašlivou vinu a podívala se na
                                    sídlo, aby zjistila, jestli ji někdo nepozoruje, ale okna s okenicemi zůstávala
                                    zavřená a temná.
                                    Přední dveře byly dokořán a ona se na jejich prahu zastavila. Dopis jí říkal, že má
                                    jít dovnitř, ale teď když
                                    tu byla, cítila Maura podivné zaváhání. Byla to snad past, která ji měla vlákat do
                                    nějakého nevýslovného
                                    osudu? Pokud ano, působila až zbytečně propracovaně. Ta myšlenka jí přišla směšná a
                                    Maura si vynadala za to,
                                    že umožnila strachu, aby se pletl do cesty něčemu, co bude možná největší
                                    příležitost jejího života.
                                    Nadechla se, překročila práh a vstoupila do sídla.




                                    Předsálí bylo klenuté tmavými a těžkými dřevěnými trámy, mezi kterými byly zašlé
                                    nástěnné malby z raných,
                                    krvavých dnů říše. Průchody po obou jejích stranách odhalovaly dlouhé galerie
                                    zakryté stínem, takže šlo těžko
                                    poznat, kdo nebo co v nich bylo vystaveno. Dlouhé točité schodiště se šplhalo do
                                    vyššího mezipatra a k široké
                                    klenuté chodbě, ale co se skrývalo za ní, nebylo možné poznat. Předsálí bylo téměř
                                    prázdné až na něco, co
                                    vypadalo jako velké plátno na stojanu zakryté plachtou. Maura nesměle přistoupila k
                                    zakrytému plátnu a
                                    přemítala nad tím, jestli právě na něj bude malovat.
                                    Doufala, že ne. Zdejší světlo bylo pro tvorbu portrétu nevyhovující. Tam, kde
                                    měsíční světlo dopadalo na
                                    podlahu se vzorem z rybích kostí, byl prostor jasný, ale všude jinde byla naprostá
                                    tma, jako by světlo do
                                    těchto rohů odmítalo vstoupit.
                                    „Haló?“ zvolala a její hlas se rozléhal předsálím. „Mám dopis...“
                                    Její slova visela ve vzduchu a Maura marně hledala jakýkoliv náznak toho, že v tomto
                                    podivném domě není
                                    uprostřed noci sama.
                                    „Haló?“ zvolala ještě jednou. „Je tu někdo?“
                                    „Jsem tu já,“ odpověděl hlas.
                                    Maura poskočila. Ta slova byla kultivovaná, mužná a prodchnutá věkem. Zdálo se, že
                                    se snášejí dolů shůry, ale
                                    zároveň jako by jí je někdo bezdeše zašeptal přímo do ucha. Otočila se na místě a
                                    hledala mluvčího.
                                    Byla sama.
                                    „Vy jste Vladimir?“ zeptala se.
                                    „Ano, to jsem,“ odpověděl a jeho hlas byl zatížen hlubokou melancholií, jako by to
                                    samotné jméno bylo zdrojem
                                    trýzně. „Ty jsi ta malířka.“
                                    „Ano. To jsem já. Já jsem ta malířka,“ řekla a dodala: „Jmenuju se Maura Betzenia.
                                    Jsem ta malířka.“
                                    Proklela svou nemotornost, když si uvědomila, že jeho poslední slova nebyla otázkou.
                                    „Dobře. Čekám na tebe už dlouho.“
                                    „Aha. To se omlouvám, pane. V tom dopise se psalo, že nemám vycházet, dokud nezazní
                                    přístavní zvon.“
                                    „Přesně tak a ty jsi dorazila přesně v okamžiku, kdy jsi měla,“ řekl Vladimir a
                                    tentokrát Mauře přišlo, že ve
                                    stínech zahlédla kousek hlubší černě. „Vina padá na mou hlavu, neboť jsem příliš
                                    dlouho otálel s tím, abych
                                    poslal pro někoho, jako jsi ty. Marnivost z nás všech dělá hlupáky, že ano?“
                                    „Je to opravdu marnivost?“ zeptala se Maura, která věděla, že bohatší mecenáši mají
                                    rádi, když se jim lichotí.
                                    „Anebo prostě čekání na ten správný okamžik pro zachycení vašeho pravého vzezření?“
                                    Seshora se snesl smích. Maura se nemohla rozhodnout, jestli si myslel, že řekla něco
                                    vtipného, nebo jestli se
                                    jí vysmívá.
                                    „Něco podobného slyším pokaždé,“ řekl Vladimir. „A pokud jde o pravdu, inu, to je
                                    proměnlivá věc. Pověz,
                                    líbila se ti moje zahrada?“
                                    Maura v té otázce vycítila past a s odpovědí váhala.
                                    „Líbila,“ řekla. „Netušila jsem, že se na noxijské půdě dá vypěstovat něco tak
                                    krásného.“
                                    „Nedá,“ řekl Vladimir kysele a pobaveně zároveň. „Na tak chudé půdě mohou vyrůst jen
                                    ty nejhouževnatější druhy
                                    – takové, které se šíří daleko, jen aby vyhnaly všechny ostatní. Ale žádný z nich
                                    není možné označit za
                                    krásný. Ta rudá květina, kterou jsi zabila, to byl noční květ.“
                                    Maura cítila, jak jí vyschlo v ústech, ale Vladimir nevypadal, že by ho zajímalo, co
                                    udělala.
                                    „Noční květy kdysi pocházely z jednoho souostroví na východě, na požehnaném místě
                                    plném vzácné krásy a
                                    osvícení,“ pronesl. „Nějaký čas jsem tam pobýval, než bylo zničeno, což ostatně
                                    nakonec čeká veškeré lidské
                                    snažení. Vzal jsem si pár semen z jednoho háje, o který se kdysi staral jeden
                                    temperamentní přírodní duch, a
                                    přivezl je zpět do Valoranu, kde se mi pomocí krve a slz podařilo přimět je vyrůst.“
                                    „Nemyslíte krve, potu a slz?“
                                    „Moje drahá, k čemu by byl při pěstování květin pot?“
                                    Na to Maura neměla odpověď, ale hudební kadence jeho hlasu byla svůdná. Mohla by ho
                                    poslouchat celou noc.
                                    Maura setřásla tu sametovost Vladimirova podmanivého hlasu a kývla směrem k
                                    zakrytému plátnu.
                                    „Sem mám malovat?“ zeptala se.
                                    „Ne,“ odvětil Vladimir. „To byl jen můj první.“
                                    „Váš první co?“
                                    „Můj první život,“ řekl, když nadzvedla okraj plachty.




                                </p>
                            </div>
                            <div class="col-md-6 col-sm-12">
                                <p class="v h text-center p-4">

                                    Malba byla zašlá časem, barvy vybledlé světlem a tahy štětce zploštělé. Ale ten
                                    obraz byl stále silný – mladý
                                    muž na prahu dospělosti, oděný do starobyle vyhlížejícího bronzového plátu a v rukou
                                    měl třepotající se
                                    praporec znázorňující hrozivě zakřivenou kosu. Spousta detailů už se vytratila, ale
                                    chlapcovy modré oči byly
                                    pořád pronikavě jasné. Obličej měl mimořádně pohledný, symetrický. Její pohled
                                    upoutal mírný náklon hlavy.
                                    Maura se naklonila blíž a spatřila za tím mladíkem armádu, tlupu hřmotných válečníků
                                    příliš velkých na to, aby
                                    to byli lidé, a příliš zvířecích na to, aby byli skuteční. Jejich rysy a obrysy byly
                                    zašlé věkem a Maura byla
                                    za tu drobnou milosrdnost vděčná.
                                    „To jste vy?“ zeptala se v naději, že se objeví, aby jí ten obraz vysvětlil osobně.
                                    „Kdysi dávno, hodně dávno,“ řekl Vladimir a Maura cítila, jak se do jeho slov vkradl
                                    chlad. „Byl jsem
                                    nepotřebným dědicem dávno vyhynulého království v časech, kdy bohové válčili mezi
                                    sebou. Smrtelníci byli
                                    pěšáky v jejich celosvětových šarvátkách, a když nadešel čas, aby můj otec poklekl a
                                    přísahal věrnost
                                    živoucímu bohu, byl jsem předán jako královské rukojmí. Mělo se za to, že věrnost
                                    mého otce bude zajištěna,
                                    když můj život bude v neustálém ohrožení. Kdyby věrnost svému novému pánu porušil,
                                    měl jsem být zavražděn. Ale
                                    stejně jako všechny sliby mého otce byl i tento prázdný. Byl jsem mu ukradený a svou
                                    přísahu porušil ještě
                                    téhož roku.“
                                    Příběh, který Vladimir vyprávěl, byl podivný a úžasný, stejně jako shurimské mýty, o
                                    kterých mluvil Konrad,
                                    když si v noci na střeše studia vyprávěli strašidelné historky. Konradovy příběhy
                                    byly špatně maskované
                                    historky s ponaučením, ale tenhle... tenhle byl jakoby obtěžkán pravdou a zdál se
                                    být nezatížen sentimentem.
                                    „Ale než aby mě můj nový pán zabil, měl na mysli něco mnohem zábavnějšího. Tedy
                                    alespoň zábavnějšího pro něj.
                                    Nabídl mi příležitost vést jeho vojska proti království mého otce, kteroužto nabídku
                                    jsem milerád přijal.
                                    Zničil jsem otcovo město a svému pánovi přinesl jeho hlavu. Byl jsem hodný a
                                    poslušný pes na vodítku.“
                                    „Vy jste zničil vlastní lid? Proč?“
                                    Vladimir se zastavil, jako by se snažil rozhodnout, jestli ten dotaz myslí vážně.
                                    „Protože i kdyby nepřišli boží válečníci, království mého otce by mi nikdy
                                    nepatřilo,“ pronesl. „Měl spoustu
                                    synů a dědiců a já bych nikdy nežil dost dlouho na to, abych se o své právoplatné
                                    dědictví přihlásil.“
                                    „Proč vás k tomu váš pán nutil?“
                                    „Dřív jsem si myslel, že to bylo proto, že ve mně spatřil záblesk velikosti nebo
                                    potenciál pro to, abych byl
                                    něčím víc než pouhým smrtelníkem,“ řekl Vladimir a jemně si povzdechl, až z toho
                                    Mauře přeběhl po zádech horký
                                    mráz. „Ale spíš si prostě myslel, že bude zajímavé naučit jednoho ze svých
                                    smrtelných ochočenců pár triků,
                                    stejně jako když šarlatán naučí opičku, aby tančila kolem jeho stánku a lákala
                                    hlupáky.“
                                    Maura se podívala na mladého muže na obraze a nyní spatřila, jak mu v očích číhá
                                    cosi temnějšího. Možná náznak
                                    krutosti, záblesk hnisající zahořklosti.
                                    „Co vás naučil?“ zeptala se Maura. I když si nebyla tak docela jistá, jestli chtěla
                                    slyšet odpověď, něco v
                                    jejím nitru to muselo vědět.
                                    „Druh mého pána měl moc vzdorovat smrti – tvarovat tělo, krev a kosti do
                                    nejpodivuhodnějších podob,“
                                    pokračoval Vladimir. „Naučil mě něco z jejich umění, magii, kterou ovládal stejně
                                    snadno jako dýchání. Ale
                                    abych ovládl byť i ty nejjednodušší triky, musel jsem vynaložit každičký kousek
                                    svého intelektu a vůle.
                                    Později jsem měl zjistit, že učit jejich tajemství smrtelníky bylo zakázané pod
                                    trestem smrti, ale můj pán se
                                    vyžíval v tom, že porušoval zásady svého druhu.“
                                    Kolem ní se odnikud ozval Vladimirův smích, ačkoliv v něm nezaznělo žádné veselí.
                                    „Nemohl si pomoct a musel se vzpínat konvencím, což se mu nakonec stalo osudným.“
                                    „Zemřel?“ zeptala se.
                                    „Ano. Když je jeden z jeho druhu zradil, jejich moc nad tímto světem byla zlomena.
                                    Nepřátelé mého pána se
                                    proti němu sjednotili a on vedení obrany a jeho armád nechal na mně. Místo toho jsem
                                    ho zabil a napil se z
                                    části jeho moci, neboť jsem nezapomněl, jakých mnohých krutostí se na mně za ty roky
                                    dopouštěl. Připravit ho o
                                    život byl můj první krok na cestě mnohem delší, než jsem si kdy dokázal představit.
                                    Dar i prokletí v jednom
                                    krvavém balení.“
                                    Maura ve Vladimirově tónu zaslechla potěšení, ale i smutek, jako by jizva, kterou mu
                                    tato vražda na duši
                                    způsobila, nikdy skutečně nezmizela. Cítil se kvůli té vraždě vinen, anebo se jen
                                    snažil zahrávat si s jejími
                                    city?
                                    Jelikož ho nemohla vidět, bylo odhalení jeho úmyslu o tolik těžší.
                                    „Ale dost už o tomto obraze,“ řekl Vladimir. „Je klíčový, ano, ale jen jedním z mých
                                    nahromaděných životů.
                                    Pakliže máš zvěčnit tento, musíš vidět ty ostatní, které jsem za ty roky prožil, než
                                    budeš moct skutečně
                                    začít.“
                                    Maura se obrátila ke schodům, zatímco stíny lemující jejich délku ustoupily jako
                                    jemný, černý odliv. Olízla si
                                    rty, neboť si opět uvědomila, že je sama v tomto rozlehlém sídle s Vladimirem – s
                                    mužem, který se právě doznal
                                    k tomu, že zavraždil svého otce i svého obludného učitele.
                                    „Rozpaky? Vážně?“ řekl. „Přišla jsi až sem. A já už ti obnažil tolik ze své duše.“
                                    Maura věděla, že ji pobízí, aby vyšla po schodech. Už jen to by ji mělo přimět k
                                    tomu, aby odešla a vrátila se
                                    ke svým kamarádům. Ale přestože věděla, že se bude bát, jednu její část těšilo, že
                                    je středem Vladimirovy
                                    pozornosti, že na sobě cítí jeho pohled.
                                    „Pojď ke mně,“ pokračoval. „Pojď se podívat, co po tobě žádám. A pak, když budeš mít
                                    pocit, že je na tebe ten
                                    úkol příliš, a rozhodneš se odejít, nebudu ti bránit.“
                                    „Ne,“ řekla. „Chci vědět všechno.“




                                    Klenutý průchod v mezipatře vedl do široké chodby, která byla tak překvapivě
                                    chladná, až to Mauře vyrazilo
                                    dech. Na temných stěnách byla připevněna jedna řada lakovaných dřevěných tabulí za
                                    druhou.
                                    A na těchto tabulích byly připíchnuty tisíce a tisíce motýlů s roztaženými křídly.
                                    Mauru zachvátil smutek. „Co to je?“
                                    „Jedna z mých sbírek,“ odvětil Vladimir, jehož hlas přicházel odnikud a zároveň
                                    odevšad. Táhl ji dál do
                                    chodby.
                                    „Proč jste je zabil?“
                                    „Abych je mohl zkoumat. Co jiného? Tito tvorové žijí tak krátce. Zabít je o okamžik
                                    dříve není žádná velká
                                    ztráta.“
                                    „Motýl by mohl nesouhlasit.“
                                    „Ale podívej se, co mě každá z jejich smrtí naučila.“
                                    „Co tím myslíte?“
                                    „Ti motýli, které jsi viděla v zahradě? Nikde jinde v přírodě se nevyskytují. Jsou
                                    jedineční, protože jsem je
                                    tak stvořil. Díky vůli a znalostem jsem dal vzniknout zcela novému druhu.“
                                    „Jak je to možné?“
                                    „Protože stejně jako bohové rozhoduji, kdo bude žít a kdo zemře.“
                                    Maura se natáhla k nejbližšímu přišpendlenému motýlovi, s živě karmínovými kruhy na
                                    té větší části křídel.
                                    Jakmile se její prst otřel o hmyzí tělíčko, jeho křídla se rozpadla v prach a zbytek
                                    se rozdrolil jako
                                    starožitná olupující se malba.
                                    Kolem Maury se s povzdechem prohnal chladný vítr a ona vyplašeně ustoupila, když se
                                    po přišpendlených tvorech
                                    přehnala vlna rozpadu. Desítky, pak stovky motýlů se drolily na prach, který vířil
                                    ve větru jako popel a
                                    uhlíky z rozhrábnutého ohně. Vykřikla, rozeběhla se chodbou a zoufale mávala rukama,
                                    aby setřásla prach z
                                    tváře. Škrábal ji na kůži pod oblečením; vyplivla, když v ústech ucítila drť hmyzích
                                    těl; cítila, jak se jí
                                    hromadí v uších.
                                    Zastavila se a otevřela oči, když pocítila, že se vzduch i světlo změnily. Setřela
                                    si prach z tváře, když
                                    spatřila, že vstoupila do široké, kruhovité komnaty.
                                    Maura se na okamžik rozhlédla kolem sebe a dala se dohromady, stírajíc si poslední
                                    zbytky prachu z obličeje a
                                    šatů. Stěny komnaty byly z primitivně otesaného kamene a ona hádala, že stála ve
                                    spodní části té starobylé
                                    věže. Hrubě otesané schodiště šplhalo vzhůru po vnitřní straně stěn a ve třpytivých
                                    závojích sem odkudsi
                                    seshora dopadalo zvláštní rubínové světlo. Vzduch byl cítit horkým kovem, jako
                                    železitý vítr vanoucí z
                                    průmyslových kováren, které ukájely nenasytný hlad říše po zbrojích a zbraních.
                                    Kruhové stěny byly ověšeny portréty a ona opatrně přecházela po obvodu galerie a
                                    zkoumala postupně každý z
                                    obrazů. Žádný z nich se těm ostatním nepodobal rámem ani stylem. Byly to obrazy od
                                    hrubých náčrtů po
                                    vyobrazení tak živá, jako by v útcích a záhybech pláten byly uvězněny skutečné
                                    tváře. Poznávala styl některých
                                    z nich, díla mistrů jejího řemesla, kteří žili před několika staletími.
                                    Zatímco na tom obraze v předsálí byl mladý muž v nejlepších letech, toto byly
                                    variace stejného jedince, ale ve
                                    velmi různých fázích života.
                                    Jedna z nich ho vyobrazovala ve středních letech, stále zdatného a silného, ale v
                                    očích se mu zračil hořký
                                    stín. Další byla podobizna muže tak starého a sešlého, že si Maura nebyla vůbec
                                    jistá, jestli byla namalována
                                    ještě v dobách, kdy byl model živý. Ale na dalším byl vyveden s krvavým zraněním po
                                    nějaké velké bitvě před
                                    titánskou sochou ze slonoviny.
                                    „Jak je možné, že jste to všechno vy?“ zeptala se.
                                    Odpověď se snesla shůry v podobě závojů rudého světla.
                                    „Nežiji jako ty. Ten dar přenesený z krve mého někdejšího pána mě navždy změnil. Měl
                                    jsem za to, že to
                                    chápeš.“
                                    „Však ano. Teda asi ano.“
                                    „Obrazy kolem tebe jsou okamžiky z mých mnohých životů. Nejsou to všechno skvělé
                                    okamžiky, jak jsem si později
                                    uvědomil, a povětšinou je zachycovali tovaryši. V nejranějších dnech mé existence
                                    jsem byl dost namyšlený na
                                    to, abych věřil, že každý můj skutek byl hoden takovéhoto zvěčnění, ale nyní...“
                                    „Ale nyní?“ zeptala se Maura, když nepokračoval.
                                    „Nyní se věnuji obnově svého života na plátně pouze během událostí, které značí body
                                    zvratu ve světových
                                    událostech. Pojď nahoru a uvidíš, co tím myslím.“
                                    Mauru její obchůzka galerie zavedla k úpatí schodů, jako by každý její krok směřoval
                                    k tomuto bodu. Nejen
                                    dnes, ale každý okamžik od té chvíle, kdy poprvé pozvedla štětec a namalovala
                                    zvířata na statku své matky v
                                    Krexoru.
                                    „Proč já?“ zeptala se. „Proč jsem tady já? V Noxu jsou lepší umělci než já.“
                                    Kolem ní se prohnal jemný smích.
                                    „Taková skromnost. Ano, je pravda, že jsou zde umělci technicky zdatnější než ty,“
                                    souhlasil Vladimir.
                                    „Například tvůj závistivý kolega Tahvo chápe perspektivu lépe, než ji ty kdy
                                    pochopíš. Mladá Cerise si dokáže
                                    skvostně hrát s barvami a stoický Zurka má takový smysl pro detail, že jsou jeho
                                    díla nekonečně fascinující.
                                    Avšak Konrad nebude nikdy ničím víc než patlalem, ale to ty už víš.“
                                    „Vy znáte moje kamarády?“ zeptala se.
                                    „Ovšem. Myslela sis, že si vybírám náhodně?“
                                    „Já nevím. Jak jste si vybral mě?“
                                    „Na zachycení tak převratného okamžiku potřebuji někoho, kdo do svého díla vkládá
                                    srdce a duši – umělce, který
                                    je toho jména opravdu hoden. Právě proto jsi tady, Mauro Betzenio. Protože každý
                                    dotek štětce je pro tebe
                                    osobní. Každý tah na plátně, každý výběr barvy má význam. Chápeš srdce obrazu a
                                    dobrovolně odevzdáš něco ze
                                    své duše, abys zachytila život, který představuje.“
                                    Maura už slyšela lichocení mecenášů a prázdnou chválu svých malířských kolegů, ale
                                    Vladimirova slova byla
                                    zcela upřímná. Myslel vážně každé slovo a její srdce potěšilo, když slyšela takové
                                    ujištění.
                                    „Proč teď? Co je tak zvláštního na tomhle okamžiku, že si chcete nechat namalovat
                                    portrét? Jak jste to říkal?
                                    Necháváte si udělat obraz jen v bodech zvratu ve světových událostech...“
                                    Zdálo se, že ji Vladimirův hlas obtáčí, zatímco mluvil.
                                    „Jeden takový okamžik se blíží. Pobývám tady už velice dlouho, Mauro. Dost dlouho na
                                    to, abych vyhnal Železný
                                    přízrak z jeho Nesmrtelné bašty; dost dlouho na to, abych sledoval tu řadu
                                    panovníků, kteří přišli po něm, jak
                                    se přes mrtvoly svých bratrů sápou po moci, než je zrádná ctižádost opět srazí k
                                    zemi. Dost dlouho na to,
                                    abych znal tu zhoubu, která číhá v srdci říše – půlnoční květ, který má kořeny ve
                                    staré a zkažené půdě.
                                    Tančili jsme, ona a já – ach, jak jsme za ta století tančili v krvi, jenže tempo
                                    hudby se změnilo a tanec se
                                    chýlí ke svému konci. Tato přehlídka hlupáků, mezi kterými kráčím, tento život… není
                                    vhodný pro to, co teď
                                    musí přijít.“
                                    „Nerozumím. Co teď přijde?“
                                    „Prakticky kdykoliv jindy předtím bych na to dokázal odpovědět s jistotou,“
                                    pokračoval Vladimir. „Ale nyní...?
                                    Nevím. Vím jen to, že se musím změnit, abych tomu čelil. Byl jsem příliš dlouho
                                    nečinný a dopustil jsem, aby
                                    pochlebovači a nohsledi podlézali každému mému rozmaru. Ale nyní jsem připraven vzít
                                    si, co mi patří, co mi
                                    tak dlouho upírali – mé vlastní království. Tohle je nesmrtelnost, Mauro. Moje a
                                    tvoje.“
                                    „Nesmrtelnost...?“
                                    „Ovšem. Copak válečníci nedosahují nesmrtelnosti svými skutky a malíři svým dílem?
                                    Odkaz jejich práce žije
                                    dál, i po skončení jejich krátkých smrtelných životů. Demacie uctívá válečníky,
                                    kteří ji založili, ve svých
                                    vojenských zásadách, kterých se tak dogmaticky drží. Literární veledíla sepsaná před
                                    tisíci lety jsou stále
                                    předváděna a na sochy osvobozené z mramorových kvádrů dávno před runovými válkami
                                    ti, kteří je dokážou najít,
                                    stále pohlížejí s úžasem.“
                                    Maura s naprostou jistotou cítila, že vyjít po těch schodech by znamenalo dopustit
                                    se něčeho nezvratného,
                                    něčeho konečného. Kolik dalších umělců stálo tam, kde teď stála ona? Kolik jich
                                    zvedlo nohu a došláplo na
                                    první schod?
                                    Kolik se jich vrátilo?
                                    Kolik z nich se otočilo a odešlo pryč?
                                    Maura teď mohla odejít, tím si byla jistá. Vladimir jí nelhal. Kdyby se rozhodla
                                    odejít, neměla pochyby, že by
                                    v bezpečí došla zpátky do studia. Ale jak by odteď mohla čelit každému novému dni až
                                    do té chvíle, než si pro
                                    ni přijde Vlk nebo Ovečka, s vědomím, že nenašla odvahu, aby využila téhle jediné
                                    příležitosti stvořit něco
                                    neuvěřitelného?
                                    „Mauro,“ řekl Vladimir a tentokrát byl jeho hedvábný hlas přímo před ní.
                                    Vzhlédla a on tam stál.
                                    Jeho útlé, nakloněné tělo jako silueta proti rudému světlu táhnoucímu se shůry. Za
                                    ním vlály bílé vlasy a
                                    vzduch nad ním plnily hejna motýlů s karmínovými křídly.
                                    Jeho oči, kdysi vyvedené živoucí modrou, byly nyní doutnavě rudé.
                                    Tepaly v rytmu jejího srdce.
                                    Natáhl se k ní a jeho štíhlé prsty byly elegantně zašpičatělé, s dlouhými nehty jako
                                    třpytivými spáry.
                                    „Takže, bude nesmrtelnost naším odkazem?“ zeptal se Vladimir.
                                    „Ano,“ řekla. „Bude.“
                                    Maura ho vzala za ruku a společně vystoupali po schodišti do karmínových závojů.
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 n2 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Jezírko snění</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Šeřící se les byl plný krás, ovšem dívka dusající po klikaté cestičce je nevnímala.

                                    Soumrakem tančily zářící jiskřídlatky a zanechávaly za sebou světelné stopy, ale ona
                                    si je odháněla od tváře,
                                    slepá k jejich prchavé ladnosti. S očima zabodnutýma do země nakopla kámen, který s
                                    poskakováním přehopsal
                                    přes kořeny kroutící se přes stezku. Překrásný západ slunce, jenž prosvítal skrz
                                    koruny stromů, ji ani trochu
                                    nezajímal. Jemné fialové okvětní lístky noční sobolice se rozvíjely, aby vyslaly
                                    svůj jiskřivý pyl do vlahého
                                    večera, jenže když ji dívka míjela, natáhla ruku a bezmyšlenkovitě ji utrhla ze
                                    stonku.
                                    Tvář jí hořela hanbou a hněvem. V uších jí ještě stále znělo matčino hubování a měla
                                    pocit, že smích bratra a
                                    ostatních ji sleduje až sem.
                                    Zastavila se, podívala se na pomačkané okvětní plátky na cestě, a na čele jí
                                    naskočila vráska. Celé to bylo
                                    nějak podivně povědomé… skoro jako by to prožila už někdy dřív. Zavrtěla hlavou a
                                    pokračovala dál, hlouběji do
                                    lesa.
                                    Nakonec se zastavila před posvátnou vrbou duchů. Její větve se malátně kývaly jako
                                    pod vodou a jejich pohyb
                                    doprovázel slabý melodický šepot kostěných zvonkoher.
                                    Spalující a zuřivý hněv v ní sice ještě stále kypěl, zavřela však oči a přinutila
                                    své pěsti, aby se rozevřely.
                                    Nadechla se, jen zvolna, jak ji to starý mistr učil, a snažila se svůj vztek
                                    potlačit.
                                    Něco ji tvrdě udeřilo do zátylku, až spadla na kolena. Dotkla se bolestivého místa
                                    na hlavě, a když se pak
                                    podívala na bříška prstů, měla na nich krev. Poté zaslechla ten smích a její
                                    zuřivost se opět prodrala do
                                    popředí.
                                    Postavila se a s očima temnýma a planoucíma vzteky se otočila k bratrovi a ostatním.
                                    Dýchala rychle a ztěžka,
                                    ruce svěšené podél těla se jí opět sevřely v pěst. Všechna její předchozí snaha o
                                    uklidnění vzala zasvé v
                                    jediném záblesku hněvu. Ten v ní dál narůstal, hromadil se a kypěl jako nějaká
                                    zhoubná nemoc, vzduch kolem ní
                                    jako by se třásl a vrba duchů za ní začala chřadnout a uvadat. Ronila rudou mízu a
                                    listy se jí zkroutily a
                                    zčernaly.
                                    Vrbu duchů sytila magie této země již odnepaměti a ona na oplátku sytila zemi a její
                                    lid, nyní ovšem umírala,
                                    pružné výhonky usychaly a křehly, kořeny se svíjely bolestí. Zvonkohry svým cinkáním
                                    ponuře ohlašovaly příchod
                                    smrti, ovšem dívka je neslyšela. Byla zcela pohlcená oním okamžikem pěnící zloby.
                                    Když starý, prapůvodní strom zemřel, neviditelná síla zvedla dívku ze země. Zjevily
                                    se tři koule absolutní
                                    temnoty, jež pohlcovaly veškeré okolní světlo, a začaly kolem ní kroužit.
                                    Její mučitelé se už nesmáli...





                                    Kalan se postavil na fae’lorské cimbuří a přes úzké moře se zahleděl k pevnině
                                    Prvních zemí, jimž lidé nyní
                                    říkali Ionie.
                                    Byla temná bezměsíčná noc, ale on viděl jasně jako ve dne, panenky svých kočičích
                                    očí měl plně zvětšené. Občas
                                    zachytily záři pochodní a blýskavě ji odrazily – zrcadlové oči nočního dravce.
                                    Kalan byl vastaja, a to z prastaré krevní linie. Zrzavě rudá srst mu na zádech
                                    splývala v dlouhých složitých
                                    copáncích, jimiž už prosvítalo ne zrovna málo šedých pramenů. Jeho hrdá tvář, kterou
                                    život plný bojů pokryl
                                    hustou mřížkou jizev, připomínala velkou loveckou kočku. Na levé straně mu na ní
                                    scházely chlupy a hněvivě
                                    červené šrámy byly připomínkou děsivých popálenin, jež utrpěl ještě jako mladý
                                    válečník. Ze spánků mu vyrážely
                                    zakroucené rohy pokryté spirálami vyrytých run a za zády mu švihaly tři ocasy, každý
                                    z nich krytý kloubovými
                                    pláty. Zbroj, kterou na sobě měl, byla vyrobená z noxijského temného železa a on
                                    tento symbol své nové říše
                                    nosil jen s nelibostí.
                                    Někteří Ioňané či vastajové jej označovali za zrádce, ale jemu na tom nesešlo. Na
                                    jejich názorech nezáleželo.
                                    Pevnost Fae’lor byla postavena na nejzápadnějším ionském ostrově. Toto místo jako
                                    stvořené k obraně tu
                                    vytrvalo po staletí a zadržovalo příval bezpočtu nepřátel, než nakonec při noxijské
                                    invazi podlehlo dlouhému
                                    obléhání.
                                    To se stalo ještě předtím, než se Kalan přidal na stranu Noxu, před onou osudovou
                                    bitvou o Placidium, kde
                                    přísahal věrnost Swainovi. Předtím, než jako odměnu za své služby požádal o post
                                    fae’lorského guvernéra.
                                    Noxijci se mu za zády posmívali, to dobře věděl. Mohl si říct o mnohem prestižnější
                                    umístění, on si však
                                    zvolil Fae’lor na zapomenutém okraji říše.
                                    Nechápali to a jemu na tom pranic nezáleželo. Potřeboval tu být.
                                    Noxus válku samozřejmě nevyhrál… jenže to ani Ionie. A i teď, roky po skončení
                                    tažení, zůstával Fae’lor pod
                                    nadvládou útočníků.
                                    Momentálně tu kotvilo třicet tři válečných lodí a dalších asi patnáct kupeckých
                                    člunů a obchodních lodí. Pod
                                    jeho velením zde sloužilo více než tisíc noxijských válečníků, směs zkušených
                                    válečných tlup ze vzdálených
                                    koutů říše.
                                    Po cimbuří dupali strážní. Zasalutovali, pěsti s třesknutím udeřily do hrudních
                                    plátů. On jim v odpověď
                                    přikývl. Neunikl mu temný pohled, který po něm vrhli, když ho míjeli. Nenáviděli jej
                                    skoro stejně jako jeho
                                    vlastní lid, ale báli se ho a respektovali. To stačilo.
                                    Znovu stočil pohled na moře a ponořil se do minulosti. Proč tu byl? Tu otázku vídal
                                    v očích svých podřízených
                                    den co den a i jemu se vtírala na mysl v nejtemnějších nocích. V těch, kdy jej volal
                                    les a lov. Odpověď ale
                                    byla jednoduchá.
                                    Zůstával tu, aby dával pozor na ni.





                                    Z moře se, nikým nespatřeny a tiché jako smrt, vynořily dvě temně oděné postavy.
                                    Jedna žena, jeden muž. Rychle
                                    jako pavouci vyšplhali po téměř svislém boku válečné lodi Šarlatová lovkyně a
                                    přehoupli se přes bort. Jejich
                                    zbraně se zaleskly a noční strážní na lodi jeden po druhém mizeli, aniž by kdokoliv
                                    z nich stihl spustit
                                    poplach.
                                    Během několika okamžiků bylo všech pět Noxijců po smrti a jejich krev se rozlévala
                                    po palubě.
                                    „Hezky provedeno, bratříčku,“ řekla žena, krčící se nyní ve stínu horní paluby. Z
                                    tváře jí byly vidět jen oči
                                    a indigové víry tetování kolem nich.
                                    „Měl jsem celkem obstojnou učitelku,“ odpověděl muž. I on byl oblečený v černém a
                                    kryl se ve stínu, avšak
                                    namísto sestřiných zakroucených tetování byla jeho kůže zcela čistá.
                                    „Celkem obstojnou, Okine?“ odvětila s jedním obočím pozvednutím.
                                    „Přece nebudu ještě víc krmit to tvé ego, Sirik,“ pousmál se její bratr.
                                    „Tak konec zábavy,“ řekla Sirik. Otevřela černý kožený váček, který měla přivázaný k
                                    boku, a opatrně vyjmula
                                    jakýsi předmět, pevně ovázaný navoskovanou kůží. Jemnými pohyby jej rozbalila a
                                    odhalila černý krystal velký
                                    jako pěst.
                                    „Je suchý?“ zašeptal Okin.
                                    Sirik místo odpovědi krystalem mírně zatřásla. Na kratičký okamžik se v něm objevil
                                    náznak oranžové záře, jako
                                    žhavý uhlík, do kterého se nečekaně opřel slabý vánek.
                                    „Vypadá to tak. Najdu pro něj vhodné místo,“ řekla a ukázala hlavou k nedalekým
                                    dveřím vedoucím do podpalubí.
                                    „Ty dej signál ostatním.“
                                    Okin přikývl. Sirik zmizela v útrobách lodi a její bratr se tiše přesunul zpátky k
                                    hrazení. Naklonil se přes
                                    něj a mávl rukou. Z temné vody se vynořilo dalších sedm černě oděných postav a kryti
                                    stínem vyšplhali bez
                                    jediného zvuku na loď.
                                    Byli to Vyděděnci – poslední zbývající válečníci, kteří zde ve fae’lorské pevnosti
                                    sloužili předtím, než jim
                                    ji z rukou vyrvali Noxijci. Pohana té porážky stále hořela v jejich srdcích a
                                    společně s ní i touha vyhnat
                                    všechny Noxijce z jejich prastaré vlasti.
                                    Jakmile byli všichni na palubě, počkali na Sirik, jež se objevila o několik minut
                                    později.
                                    „Hotovo,“ řekla.
                                    Devět ionských Vyděděnců se přehouplo přes bok lodi, všichni následovali vedoucí
                                    dvojici. Pohybovali se ladně
                                    jako voda a běželi lehce podél kamenného doku směrem k pevnosti Fae’lor.
                                    Přebíhali jako přízraky z jednoho stínu do druhého, až se dostali k první hradbě.
                                    Když se blížila patrola,
                                    rozplynuli se ve tmě a ani se nehnuli. Noxijští válečníci mluvili svým hrdelním
                                    jazykem a smáli se, o téměř
                                    neviditelných Ioňanech přikrčených jen pár stop od nich očividně neměli nejmenší
                                    tušení.
                                    Jakmile zahnula hlídka za roh, dali se záškodníci znovu do pohybu a hbitě šplhali po
                                    zdi, jeden přítah po
                                    druhém. Vypadalo to snadno, jako kdyby lezli po žebříku, ale ve skutečnosti nebyly
                                    na stěně takřka žádné
                                    úchopy.
                                    Sirik se dostala k ochozu jako první. Nahlédla přes něj, pak se bleskurychle stáhla
                                    a dokonale znehybněla.
                                    Visela z cimbuří jen za jednu ruku. Ostatní pod ní ztuhli, a když volnou rukou
                                    udělala několik rychlých gest,
                                    spěšně se k ní připojili. Sevřela prsty v pěst a společně se svým bratrem Okinem se
                                    vytáhla nahoru na hradby.
                                    Žádný z Noxijců si nevšiml dvojice Ioňanů, kteří se hbitě přehoupli přes cimbuří a
                                    teď se jim plížili v
                                    patách.
                                    Poté Sirik a Okin skočili mezi nepřátele a všichni čtyři strážní zemřeli dřív, než
                                    kdokoliv z nich stačil
                                    tasit meč.
                                    Poslední z nich si křečovitě svíral ránu na hrdle, zpod prstů mu prýštila krev a
                                    vrávoral na okraji hradby.
                                    Sirik jej chytila, sevřela jej do náruče jako svého milého a opatrně ho položila na
                                    zem; kdyby spadl, ten hluk
                                    by určitě vyvolal pozdvižení.
                                    O dva další strážné, kteří se nacházeli nedaleko, se rychle, tiše a bez milosti
                                    postarali ostatní Ioňané,
                                    kteří se právě vynořili na hradbách. Poté se všech devět rozběhlo jako jeden muž
                                    přes otevřený dvůr a vydali
                                    se nahoru po druhé, vnitřní zdi.
                                    Každý z nich znal svůj cíl a všichni byli detailně obeznámeni s rozvržením pevnosti,
                                    protože to byl jejich
                                    vlastní lid, kdo ji vybudoval. Noxijci tu pouze přebývali, nic víc.
                                    Zdolali vnitřní zeď a s takřka nadpřirozeně dokonalým načasováním se přenesli přes
                                    hrazení právě tak, aby se
                                    vyhnuli dvěma párům stráží, které držely nahoře hlídku. Přikrčili se ve stínu
                                    kamenného útesu, s nímž Fae’lor
                                    sousedil, a splynuli s temnotou.
                                    V tu chvíli se ozval křik, nesoucí se ozvěnou od doků.
                                    Okin zaklel pod vousy. „Vědí, že jsme tady,“ sykl.
                                    „Doufala jsem, že se dostaneme dál, než objeví první tělo,“ řekla Sirik, „ale nic se
                                    tím nemění. Pokračujeme
                                    podle plánu.“
                                    První volání následovaly další a pevností se rozezněl zvon.
                                    „Je na čase odlákat pozornost,“ prohlásila Sirik. Zavřela oči a utišila své
                                    myšlenky. Svým vnitřním okem
                                    viděla černý krystal, který ukryla v podpalubí noxijské válečné lodi, dotkla se jej
                                    a rozdmýchala v něm život.
                                    Nebyla žádná čarodějka nebo duševní mág, ale jako mnozí z jejího lidu cítila magii
                                    své země a dokázala s ní
                                    jemnými, takřka nepatrnými způsoby manipulovat. Ona sama měla jen malý, celkem běžný
                                    dar, podobně jako farmáři
                                    z její vesnice, kteří zaplétali špetky magie do úrody. Cizince to mohlo šokovat,
                                    ovšem mezi zdejšími obyvateli
                                    nebylo podobné nadání nijak neobvyklé a ani nevzbuzovalo úžas. Bylo to jako
                                    schopnost pískat nebo udělat z
                                    jazyka ruličku – někdo to zkrátka dokáže a jiný zase ne.
                                    Sirik se jala zhluboka dýchat, zintenzivnila své tiché prosby a popostrčila ohnivý
                                    kámen k tomu, aby dělal to,
                                    co mu velela jeho přirozenost.
                                    Její dar byl sice jen slabý, o jeho účinku na krystal to však ani zdaleka neplatilo.
                                    To samozřejmě souviselo
                                    víc s nestálou povahou ohnivého kamene než s její vnitřní silou, ale výsledek byl
                                    každopádně působivý.
                                    Noxijská válečná loď Šarlatová lovkyně dole v přístavu explodovala a ozářila noc
                                    ohnivou koulí stoupající k
                                    nebesům. Vojáci, které svolával varovný zvon z Fae’loru, se zastavili na místě a
                                    otočili se k nečekanému
                                    řádění plamenů.
                                    Sirik otevřela oči. „Pojďme,“ řekla.





                                    Kalan neslyšně kráčel po kamenném molu, z obou stran doprovázený strážemi. Trojice
                                    ocasů nebezpečně švihala
                                    sem a tam.
                                    „Podle mě to byla práce ionských sabotérů, můj pane,“ řekl nervózně se tvářící
                                    důstojník, který musel klusat,
                                    aby stačil Kalanovým dlouhým krokům. „Nejspíš výbuch černého prachu.“
                                    Kalan se zastavil a podmračeně pozoroval chaos v docích.
                                    Šarlatová lovkyně byla zničena, téměř celá zmizela pod hladinou. Prkna, která z ní
                                    zbyla, ještě stále hořela.
                                    Tři další okolní lodě byly v plamenech, a ačkoliv se je jejich osádky snažily
                                    uhasit, Kalanovi bylo na první
                                    pohled jasné, že přinejmenším jednu z nich se už zachránit nepodaří. Přemožen
                                    pocitem marnosti zavrčel a
                                    odhalil tak zuby.
                                    „Zajistili jsme doky a právě probíhá pečlivá prohlídka všech plavidel,“ řekl
                                    nervózní důstojník. „Pokud tam
                                    jsou nějaké další výbušniny, najdeme je.“
                                    Kalan si ho nevšímal a přimhouřil oči. Poklekl. Zaškrábal drápem o zem, pozvedl si
                                    jej k nosu a začenichal.
                                    „Jestli tu pořád jsou, pane, určitě je objevíme,“ prohlásil voják, kterému mlčení
                                    jeho nadřízeného nahánělo
                                    husí kůži. „Řekl bych ale, že už budou dávno pryč.“
                                    Kalan se postavil, rozhlédl se po přístavu a pak se otočil od moře směrem k tyčícím
                                    se hradbám.
                                    „Byl to zbabělý čin,“ poznamenal důstojník. „Vědí, že obléháním proti nám nic
                                    nezmůžou, a tak se nám snaží
                                    ublížit nějak jinak. Jenže my se nedáme zastrašit! Jsme Noxus! Jsme –“
                                    „Zmlkni,“ zavrčel Kalan. Jeho žluté, nemrkající oči se poprvé upřely na důstojníka.
                                    Muž pod jeho pohledem
                                    zblednul a zdálo se, že se i scvrknul, jako ropucha vracející se do své díry. „Byl
                                    to ohnivý kámen, ne černý
                                    prach. A ještě pořád jsou tady. Ti, co to udělali, nejsou žádní zbabělci.“
                                    Důstojník naprázdno polkl jako ryba na suchu. „Ne?“ řekl nakonec slabým hlasem.
                                    „Ne.“ Kalan se od něj prudce otočil a ráznými kroky se vydal k pevnosti Fae’lor.
                                    „Chtěli jen odlákat
                                    pozornost.“
                                    Kalan zuřil. S tím hlupákem si to vyřídí později. Teď se musel soustředit na něco
                                    mnohem důležitějšího.
                                    „Mají namířeno k Jezírku snění,“ zavrčel.





                                    Sirik tiskla svou ruku na Noxijcova ústa, dokud se nepřestal vzpírat, a pak položila
                                    jeho mrtvé tělo na zem.
                                    Zakrvácenou dýku si očistila o jeho tuniku a rozhlédla se po spodním patře věže, kde
                                    její bratr a ostatní
                                    právě pobíjeli zbývající Noxijce.
                                    Byli už blízko. Na nádvoří před nimi se k noční obloze tyčil skalnatý útes a jeho
                                    vrcholek k sobě přitahoval
                                    Siričiny oči. Vedlejší budova zakrývající hvězdy označovala jejich cíl.
                                    Zvony bily na poplach a jejich zvuk se nesl po celém Fae’loru.
                                    Sirik vyvedla skupinu z věže na nádvoří a společně přes něj tryskem přeběhli ke
                                    kamenným schodům vytesaným do
                                    stěny útesu. Teď už jí bylo jedno, jestli je někdo uvidí. Čas plížení skončil. Nyní
                                    byla jejich nejlepším
                                    spojencem rychlost.
                                    Shora se ozvaly výkřiky a za Ioňany utíkajícími přes otevřený prostor se rozletěla
                                    salva šípů. Ani jeden
                                    nezasáhl cíl, všechny se neškodně odrazily od dláždění pod jejich nohama. Z nedaleké
                                    brány se vynořilo několik
                                    strážných a rozběhli se k nim. Sirik a její společníci ani nezpomalili, jen tasili
                                    své zbraně: zahnuté meče,
                                    srpy, otrávené šipky a vějíře dýk. Během jediného úderu srdce byli mezi Noxijci,
                                    podklouzli pod těžkými údery
                                    nebo se přes ně přenesli elegantními salty, tančili mezi nepřátelskými vojáky a
                                    jejich čepele si vybíraly
                                    krvavou daň.
                                    Pak padl první z Ioňanů, sražený úderem těžké halapartny do krku. Sirik potlačila
                                    zármutek, který jí svým
                                    ostrým hrotem probodl srdce, a pokračovala dál. Se svým bratrem po boku se prosekala
                                    řadami nepřátel a
                                    zanechala za sebou jejich těla krvácet na zemi.
                                    Dostali se až k hrubě otesaným, nepravidelným schodům mnohem starším než samotná
                                    pevnost a v plné rychlosti je
                                    cestou na vrchol útesu brali po třech. Lucerny vtesané do skály po obou stranách
                                    schodiště byly bez života.
                                    Dokud toto svaté místo neobsadil Noxus, nikdy se nestalo, že by nesvítily, bez
                                    ohledu na denní nebo noční
                                    dobu.
                                    Další Ioňan zavrávoral, do hrudi se mu zabodla dvojice šípů. Bez jediného hlesnutí
                                    se svalil ze stezky a spadl
                                    dolů na nádvoří. Zbývající Ioňané utíkali dál a dál a stoupali po spirálovité cestě,
                                    která obkružovala útes až
                                    na vrchol. Do skály vedle nich bubnovaly další střely, žádného z jejích společníků
                                    však už naštěstí netrefily.
                                    V plné rychlosti vběhli do zatáčky. Jediným varováním, kterého se Sirik dostalo, byl
                                    záblesk kovu v noční
                                    temnotě. Instinktivně se vrhla k zemi a překulila se. Těžký oštěp vržený velikou
                                    silou ji minul jen o vlásek a
                                    zasáhl jednoho z jejích spolubojovníků. Trefil jej přímo do hrudi, zvedl ho ze země
                                    a smetl dolů z útesu.
                                    Na vrcholu skály stáli před vstupem do svatyně dva strážní. Oba vypadali jako hory
                                    svalů zakuté to těžké černé
                                    zbroje, chránili se velikými štíty a v mozolnatých pěstích svírali mohutné zubaté
                                    sekáčky.
                                    Šestice zbývajících Ioňanů zaútočila jako jeden muž, přískoky a salty se za blýskání
                                    čepelí přenesli k obřím
                                    Noxijcům.
                                    Aniž by Sirik zpomalila, vyběhla na stěnu útesu, dvěma kroky pokračovala přímo
                                    vzhůru po kolmé stěně, načež se
                                    odrazila od zdi a její krátké dýky zamířily na krk prvního vojáka. Její bratr
                                    mezitím vedl útok zespodu. Okin
                                    se kotoulem vyhnul širokému máchnutí, vynořil se přímo za Noxijcem a rychle jej
                                    naslepo za zády sekl po noze.
                                    Protivník zavrávoral. Sirik letěla vzduchem, jako by ji její zbraně táhly vpřed, a
                                    vyryla do masa na Noxijcově
                                    krku dvě hluboké brázdy.
                                    Muž však dál stál na nohou, a jak Sirik lehce dopadla do nízkého pokleku s jednou
                                    rukou opřenou o kameny kvůli
                                    rovnováze, zraněný bojovník zařval a svým štítem srazil jednoho z Vyděděných k zemi.
                                    Než mohla Sirik jakkoliv
                                    zasáhnout, zarazil ten kolohnát hranu štítu ležícímu muži do krku a na místě jej
                                    zabil.
                                    Druhá Noxijka byla stejně obtížným protivníkem – ryčela jako zraněný býk a divoce
                                    kolem sebe máchala zbraní,
                                    ačkoliv krvácela z ran, jimž by kdokoliv slabší dávno podlehl.
                                    Okin zarazil Noxijce dýku do žeber hned vedle okraje jejího těžkého kyrysu a
                                    odtančil pryč, než se k němu
                                    stačila otočit. V tu chvíli vyrazila Sirik, zasadila další úder, a když soupeřka
                                    švihla jejím směrem, přidal
                                    se ještě jeden z Ioňanů a uštědřil Noxijce ránu zezadu. Bojovali bez milosti jako
                                    smečka psů, snažící se
                                    strhnout velké zvíře. Konečně strážná padla na kolena do kaluže krve, zvětšující se
                                    na kamenné podlaze. Ještě
                                    chvíli klečela vztyčená a plivala kletby, pak se však zhroutila tváří k zemi a
                                    zůstala na ní nehybně ležet.
                                    Její společník zařval zármutkem a vztekem a drtivým máchnutím svého sekáčku téměř
                                    rozpůlil jednoho z
                                    Vyděděných. Pak se rozběhl ke své padlé spolubojovnici, sesunul se na kolena a
                                    kolébal ji ve svých mohutných
                                    pažích. Boj pro něj přestal existovat, zaklonil hlavu a vyslal k noční obloze
                                    úpěnlivý výkřik plný bolesti.
                                    Okin jej společně s ostatními obklíčili a chystali se mu zasadit poslední úder,
                                    Sirik však nesouhlasně
                                    zavrtěla hlavou. „Nechte ho být,“ řekla. „Pojďte. Dokončíme to.“
                                    Noxijec jejím slovům nerozuměl, ale pochopil, co mají v úmyslu. Zvedl zármutkem
                                    zalité oči, postavil se a
                                    sebral ze země svou zbraň. Pak se s křikem vrhnul na Sirik. Jak zřejmě předem věděl,
                                    stačil udělat sotva pár
                                    kroků. Padl na zem přímo vedle noxijské válečnice. Natáhl k ní ruku a vydechl
                                    naposledy.
                                    Jeho smrt naplnila Sirik smutkem, i když to byl nepřítel. Byli ti dva sourozenci?
                                    Milenci? Přátelé? Zhluboka
                                    se nadechla a vytěsnila ty myšlenky z hlavy, musela se přeci soustředit na svůj
                                    úkol.
                                    S tichým přikývnutím zavedla zbývající čtyři Vyděděné do svatyně, které její lid
                                    říkal Dael’eh Ahira – Jezírko
                                    snění.





                                    Fae’lor nebyl původně zamýšlený jako pevnost. Ani zdaleka ne – jednalo se o místo
                                    rozjímání a rad, kam chodili
                                    nadaní mladí Ioňané ze širokého okolí, aby se tu učili lépe ovládat své vrozené
                                    dary. To ovšem skončilo dávno
                                    před Siričiným narozením a ostrov, jenž kdysi býval plný života, studia a míru, se
                                    stal jen pustým vězením.
                                    Okolí pevnosti bylo téměř holé, na ostrově se dařilo jen skromným trnitým keřům a
                                    šedému lišejníku. Tomuto
                                    místu se vyhýbali i ptáci a ostatní zvířata, jichž na okolních ostrovech přitom žily
                                    spousty. Jedinou výjimkou
                                    byli temní havrani a krkavci plní nenávisti, kteří se sem dostali společně s
                                    Noxijci.
                                    Celou tu dobu, kterou zde Sirik před invazí strávila, držela společně s ostatními
                                    stráž nad Dael’eh Ahira.
                                    Měli za povinnost zajistit, aby se to, co zde bylo zavřeno, nikdy nedostalo ven.
                                    Sirik šla v čele skupiny mířící dolů do skalní temnoty a v pozvednuté ruce si na
                                    cestu svítila skleněnou koulí
                                    plnou zářících jiskřídlatek. Čím se dostávali hlouběji, tím klesala i okolní
                                    teplota. Sirik se třásla a brněla
                                    ji kůže.
                                    Kamenné schody byly kluzké vlhkostí, ona však kráčela svižně, jelikož za chvíli
                                    jistě dorazí noxijská armáda v
                                    počtu, který bude nad jejich síly. Žádný z nich nečekal, že by se z této mise vrátil
                                    živý. Záleželo jen na
                                    tom, aby splnili svůj úkol, a jednou provždy skoncovali s hrozbou, která byla zde v
                                    Jezírku snění uvězněna.
                                    Konečně se dostali až do nejnižšího bodu Dael’eh Ahira. Posledních deset stop museli
                                    sklouznout po nerovné
                                    skalní stěně a se šplouchnutím přistáli v mělké vodě.
                                    Tato svatyně kdysi bývala překrásná, pak se ovšem při ničivé pohromě ponořila sem do
                                    jeskyně.
                                    Zde byla uvězněna ta, kterou tolik let hlídali.
                                    Ta, kterou teď Sirik přišla zabít.

                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    Kalan mocnými odrazy skákal směrem k temeni kamenného útesu. Každým z nich zdolal
                                    deset schodů najednou a
                                    rychle předstihl své vojáky. Když se ocitl až nahoře, s bezmocným zavrčením pohlédl
                                    na mrtvá těla ležící na
                                    zemi – dva Noxijce, dva Ioňany.
                                    Vběhl do Dael’eh Ahira, aniž by čekal na své válečníky. Sestupoval do temnoty, které
                                    se jeho kočičí oči
                                    okamžitě přizpůsobily. Cítil ve vzduchu chuť lidského pachu, která jej bezpečně
                                    vedla dál.
                                    Kalan tiše splynul s přítmím a vydal se na lov.





                                    Šeřící se les byl plný krás, ovšem dívka dusající po klikaté cestičce je nevnímala.
                                    Soumrakem tančily zářící jiskřídlatky a zanechávaly za sebou světelné stopy, ale ona
                                    si je odháněla od tváře,
                                    slepá k jejich prchavé ladnosti. S očima zabodnutýma do země nakopla kámen, který s
                                    poskakováním přehopsal
                                    přes kořeny kroutící se přes stezku. Překrásný západ slunce, jenž prosvítal skrz
                                    koruny stromů, ji ani trochu
                                    nezajímal. Jemné fialové okvětní lístky noční sobolice se rozvíjely, aby vyslaly
                                    svůj jiskřivý pyl do vlahého
                                    večera, jenže když ji dívka míjela, natáhla ruku a bezmyšlenkovitě ji utrhla ze
                                    stonku.
                                    Tvář jí hořela hanbou a hněvem. V uších jí ještě stále znělo matčino hubování a měla
                                    pocit, že smích bratra a
                                    ostatních ji sleduje až sem.
                                    Zastavila se, podívala se na pomačkané okvětní plátky na cestě, a na čele jí
                                    naskočila vráska. Celé to bylo
                                    nějak podivně povědomé… skoro jako by to –
                                    Koutkem oka zachytila temné stíny. Ohlédla se, aby si je mohla lépe prohlédnout.
                                    Byly čtyři, ale viděla je,
                                    jen když na ně nehleděla přímo.
                                    Obočí se jí zmateně nakrčilo. Tohle je celé nějaké divné.
                                    Něco tu ani trochu nesedělo.





                                    Sirik a její tři společníci stáli v kruhu a hleděli dolů do míst, kde byla voda
                                    hlubší. Pod hladinou tam
                                    ležela žena s dlouhými, zářivě bílými vlasy, jež se jí líně vlnily kolem hlavy.
                                    Syndra. Tak se jmenovala. Synonymum zkázy, poddání se vlastnímu strachu a hněvu.
                                    Jméno, jež bylo v okolních
                                    provinciích ještě stále proklínáno.
                                    Sirik si stáhla temnou kápi, jež skrývala její obličej, a odhodila ji stranou. V
                                    mihotavém světle jiskřídlatek
                                    vycházejícím ze skleněné koule, kterou držela v pozvednuté ruce, se zdálo, že se
                                    její jemná indigová tetování
                                    kolem očí převalují a kroutí. I ostatní Vyděděnci si odhalili tváře. Všichni měli na
                                    obličejích podobná
                                    tetování – tetování strážců Fae’loru. Tvrdě pohlédli dolů na Syndru.
                                    Kořeny prastarého stromu – to jediné, co bránilo velikým balvanům, aby pohřbily tuto
                                    už napůl zavalenou
                                    jeskyni – ovíjely její končetiny. Možná ji objímaly jako starostlivá matka své dítě,
                                    nebo ji držely a
                                    znemožňovaly jí pohyb. Záleželo jen na úhlu pohledu. Nebýt toho, jak jí při dýchání
                                    vody stoupala a klesala
                                    hruď, někdo by ji snadno mohl mít za mrtvou.
                                    Syndra nevypadala nijak nebezpečně, avšak Sirik dobře věděla, jak je takovýto dojem
                                    zrádný. To ona byla
                                    zodpovědná za zkázu kdysi mírumilovného chrámu v srdci Fae’loru. Nakonec musel
                                    zasáhnout samotný duch zdejších
                                    zemí, stáhnout ji sem dolů, znehybnit a uvěznit v tomto podivném stavu pozastavené
                                    existence.
                                    Sirik se už dříve nahlas podivovala nad tím, jaký má smysl nechávat Syndru naživu.
                                    Proč její život neukončit a
                                    s ním i nebezpečí, že se ze svého spánku probudí? Její starý mistr se usmál a zeptal
                                    se, proč by ji země
                                    uspávala, pokud by si přála její smrt? Na to neměla Sirik žádnou odpověď – ani tehdy
                                    a rozhodně ne teď. Starý
                                    mistr hovořil o rovnováze, jenže už byl mrtvý. Zabilo jej ostří noxijského meče a
                                    společně s ním padli téměř
                                    všichni ostatní, kteří zde sloužili jako žalářníci této spící ženy, jež na rozdíl od
                                    nich žila dál. Kde je v
                                    tom nějaká rovnováha?
                                    Dokud Syndra žila, představovala hrozbu. V dobách, kdy Sirik a ostatní střežili
                                    Dael’eh Ahira, sice byla pod
                                    kontrolou, jenže co se ostrova zmocnili Noxijci… Ti hlupáci by ji určitě dříve nebo
                                    později pustili na svobodu
                                    – buď náhodou, nebo při nějakém bláhovém pokusu o využití její ničivé moci.
                                    Ne, to riziko bylo příliš vysoké. Syndra musí zemřít. Dnes.
                                    Sirik hodila skleněnou kouli s jiskřídlatkami svému bratrovi a s tasenou dýkou
                                    sestoupila do jezírka.
                                    „Počkej,“ řekl Okin.
                                    „Nemáme čas, bratříčku,“ odvětila Sirik. „Noxijci tu budou každou chvíli. Musíme to
                                    ukončit teď hned.“
                                    „Ale ona by mohla být proti nim naší nejlepší zbraní.“
                                    Sirik se prudce zastavila a zvolna se s nevěřícím pohledem otočila ke svému
                                    bratrovi.
                                    „Je konec konců Ioňanka,“ pokračoval Okin. „Mohla by být skvělým spojencem. S její
                                    pomocí bychom vyhnali
                                    Noxijce z Ionie jednou provždy!“
                                    „A co by bylo pak, bratře? Myslíš, že bychom ji dokázali nějak ovládat?“
                                    „Nemuseli bychom ji ovládat.“ Okin pokročil kupředu a hlas měl plný vášně. „Udeřili
                                    bychom na Noxus, přímo na
                                    srdce jejich říše! Mohli bychom –“
                                    „Jsi hlupák, bratříčku,“ přerušila ho Sirik a z jejích slov odkapával výsměch.
                                    Otočila se a jala se brodit k
                                    nehybné Syndře.
                                    „Nemohu ti to dovolit udělat, sestro. My ti to nemůžeme dovolit.“
                                    Až v tu chvíli si Sirik uvědomila, že ji bratr se zbývajícími dvěma společníky
                                    obestoupili a zbraně mají
                                    připravené k útoku. „Nemůžete mi to dovolit?“ zeptala se.
                                    „Nenuť mě k tomu, sestřičko.“
                                    Těkala mezi nimi pohledem, odhadovala vzdálenosti a přemýšlela, jestli dokáže zabít
                                    Syndru dřív, než se k ní
                                    dostanou. Bylo by to jen tak tak.
                                    „Nenutím tě vůbec k ničemu,“ řekla. „Přišli jsme sem skoncovat s hrozbou pro Ionii,
                                    ne ji vypustit.“
                                    „Tohle by mohla být naše příležitost, jak –“
                                    „Ne,“ zavrtěla hlavou Sirik. „Copak to nechápeš? Tahle nejednotnost Ionie nás ničí a
                                    hraje Noxijcům do karet.
                                    Jsme všichni rozdělení, hádáme se a jdeme proti sobě navzájem, místo abychom táhli
                                    za jeden provaz.“
                                    „Tak s námi spolupracuj,“ prosil ji Okin.
                                    Sirik ukázala na nehybnou Syndru. „Ona představuje pro tuto zemi větší nebezpečí než
                                    Noxus. Myslet si něco
                                    jiného je zoufalství a pošetilost.“
                                    „Přestaň být alespoň jednou v životě tak tvrdohlavá!“
                                    „Moje rozhodnutí nezvikláš, bratříčku,“ řekla. „Tak co teď? Zabiješ mě?“
                                    „Prosím, nenech to dojít tak daleko,“ zašeptal Okin.
                                    Všichni čtyři chvíli stáli zcela nehybně, žádný z nich dosud nebyl připraven učinit
                                    další krok.
                                    Znenadání se z okolní temnoty vyloupl stín a skočil mezi ně se smrtí v očích.
                                    Sirik varovně vykřikla a vrhla se kupředu. Okin a jeho dva společníci překvapeně
                                    pozvedli zbraně, jelikož si
                                    mysleli, že útočí. Jeden z nich máchl paží a hodil dvojici vrhacích nožů. Jednal
                                    instinktivně, bez přemýšlení.
                                    Sirik první čepeli uhnula, ovšem druhá ji zasáhla a zabodla se jí hluboko do ramene.
                                    Bolestí sykla, udělala
                                    vrávoravý krůček zpět a nemotorně spadla do vody.
                                    Příliš pozdě si vrhač nožů uvědomil, že tu skutečnou hrozbu má přímo za zády. Ioňan
                                    se zvedl do vzduchu a z
                                    hrudi mu vyjela čepel meče, která ho probodla skrz naskrz. Pak ho stínový útočník
                                    odhodil i se svou zbraní
                                    stranou a otočil se k Okinovi.
                                    Byl to vastaja oblečený v noxijské zbroji. Vydal ze sebe zvířecí řev a jeho ohrnuté
                                    pysky odhalily dravčí
                                    zuby. Zvuk se bolestivě rozlehl jeskyní.
                                    Sirik, snažící se znovu postavit, ho samozřejmě poznala. Byl to Kalan, zlořečený
                                    zrádce z Placidia, který
                                    zavrhl svůj lid i Ionii a přidal se k nepříteli. Za odměnu pak dostal Fae’lor, jako
                                    kost hozenou věrnému a
                                    poslušnému mazlíčkovi. Ona i její bratr kvůli němu přišli o mnoho přátel.
                                    „Noxijský patolízale!“ zvolal Okin a s tasenou zbraní se přikrčil. „Zradil jsi náš
                                    lid! Zradil jsi Ionii!“
                                    Kalan se trpce zasmál a vykročil směrem k Okinovi. Protáhl si ruce a z konečků prstů
                                    i z hřebenů na
                                    předloktích mu vyjely dlouhé drápy.
                                    „Žádná Ionie neexistuje,“ zavrčel vastajský válečník. „A nikdy neexistovala. Po
                                    Prvních zemích je roztroušená
                                    tisícovka kultur smrtelníků a každá z nich má vlastní víru, zvyky, historii a sváry.
                                    Vaši lidé nikdy nebyli
                                    jednotní, nikdy nedrželi pospolu.“
                                    „Tak je možná na čase to změnit,“ řekl Okin. „Ačkoliv ty sám ses postavil na stranu
                                    poražených.“
                                    „Poražených? Válka ještě zdaleka neskončila, chlapečku,“ prohlásil Kalan.
                                    Sirik si s bolestivou grimasou vytrhla vrhací dýku z ramene a krev, jež jí vytékala
                                    z rány, se ve vodě vlnila
                                    jako šarlatová stužka v lehkém vánku. Vyhodila ji obratně do vzduchu, kde se líně
                                    otáčela kolem své osy, a
                                    chytila ji za čepel. Pak ji prudkým cuknutím zápěstí mrštila po zrádci, který se
                                    blížil k Okinovi.
                                    Zasáhla jej ze strany do krku a hluboko se do něj zabořila, Sirik však v duchu
                                    zaklela, neboť se netrefila
                                    tak, jak chtěla. Nezabila ho. Ale Okin a jeho poslední zbývající spolubojovnice
                                    alespoň využili příležitost a
                                    zaútočili.
                                    Okin vyrazil kupředu a bodl, Kalan však úder vychýlil z dráhy otevřenou dlaní a pak
                                    jej prudkým kopem srazil
                                    stranou. Jeho společnice se přiblížila z boku a její vějíře dýk proťaly vzduch,
                                    ovšem vastaja byl navzdory
                                    svému zranění stále příliš rychlý a silný.
                                    Uhnul před svištícími vějíři nejprve na jednu stranu, pak na druhou a oba jej
                                    minuly. Poté se vrhnul vpřed,
                                    popadl svou soupeřku oběma rukama za tuniku a mrštil s ní hlavou do zdi. Její vaz s
                                    děsivě hlasitým křupnutím
                                    povolil.
                                    Kalanovy žluté kočičí oči se stočily zpět na Okina.
                                    Sirik bylo okamžitě jasné, že je příliš daleko, než aby mu mohla pomoci. Otočila se
                                    tedy a začala se brodit
                                    směrem k Syndře. Udělá to, kvůli čemu sem přišla. Stejně nepočítala s tím, že by z
                                    této akce vyvázla se
                                    zdravou kůží, ale byla rozhodnutá udělat vše pro to, aby jejich smrt nebyla
                                    zbytečná.
                                    Zaslechla bratrův křik plný vzdoru a vastajův řev, ovšem neodvažovala se ohlédnout.
                                    Ponořila se hlouběji do
                                    vody, sáhla dolů a sevřela Syndřino hrdlo. Její kůže byla na omak teplá. Dýka v
                                    Siričině druhé ruce se
                                    napřáhla ke smrtícímu úderu.





                                    Tohle je celé nějaké divné.
                                    Něco tu ani trochu nesedělo.
                                    Dívka kolem sebe stále slyšela zvuky nočního lesa. Pořád viděla křoviska, pokroucené
                                    kořeny a poslední barvy
                                    západu slunce nad hustými korunami stromů nad hlavou.
                                    Zároveň však slyšela volání a řev, byť jen zastřeně, jako by k ní doléhaly z velké
                                    dálky… nebo z vody?
                                    Na okamžik si uvědomila, že má hrdlo plné tekutiny, a znenadání v ní začala narůstat
                                    panika. Topila se! Ale
                                    ne, to byl nesmysl. Přece byla tady, malé dítě ve večerním lese nedaleko vesnice.
                                    Nikde v okolí se žádná voda
                                    nenacházela.
                                    Jako noční můra, jež získala nehmotnou podobu, se před ní vynořila silueta stvořená
                                    ze stínů. Pocítila náhlé
                                    sevření kolem krku a zalapala po dechu.
                                    Zamžikala. Na krátký okamžik zahlédla mladou ženu s obličejem pokrytým pokrouceným
                                    tetováním. Ta vize však
                                    byla jaksi zvláštní a neostrá, jako by na tu osobu hleděla skrz vodu. Kolem krku se
                                    jí sevřely prsty, škrtily
                                    ji a do vzduchu se vznesla čepel dýky, připravená zanořit se do –
                                    Ne.
                                    Byla zpátky v lese. Měla jen nějaký děsivý sen, ačkoliv byla zcela vzhůru. Právě sem
                                    přiběhla s tvářemi rudými
                                    hanbou a vztekem. Měla namířeno k vrbě duchů, aby utišila vztek, který v jejím nitru
                                    kypěl.
                                    Ne, to už přece udělala. Dělala to znovu a znovu, stokrát, tisíckrát. Prožívala ten
                                    okamžik stále dokola.
                                    Co když byl toto sen a ta druhá vize naopak skutečnost?
                                    V Syndře se vzedmula temnota nenávisti a hněvu.
                                    A probudila se ze svého nekonečného snu.





                                    Sirik spatřila, jak se Syndřiny oči znenadání otevřely.
                                    Se zoufalým výkřikem bodla, ovšem máchla jen do prázdna, jelikož ji jakási
                                    neviditelná síla nečekaně zvedla do
                                    vzduchu. Snažila se vysmeknout, divoce se zmítala, ale se stejným úspěchem mohla
                                    bojovat proti přílivu. Byla
                                    bezmocná jako kotě v zubech své matky.
                                    Syndra vyklouzla ze sevření pokroucených kořenů, které tolik let znehybňovaly její
                                    údy, a se zalapáním po
                                    dechu se vynořila nad hladinu. Vznesla se několik stop vysoko a do jezírka, jež pod
                                    ní jiskřilo a pulzovalo, z
                                    ní crčela voda. Temná energie vycházející z jedné její ruky držela bezmocnou Sirik
                                    ve vzduchu a oči jí planuly
                                    chladným ohněm.
                                    Sirik s hrůzou a údivem sledovala, jak se Syndře na hlavně zhmotnila přilba, nebo
                                    možná koruna. Vířila jí
                                    kolem čela jako oživlá temnota a vytvořila pár vysokých zakřivených rohů. Mezi nimi
                                    se objevila perla z čirého
                                    stínu, jež ztvrdla jako diamant a planula stejnou energií, která v pulzech tryskala
                                    ze Syndry.
                                    Sirik se zkroutila ve vzduchu a zahlédla, že se její bratr Okin uvolnil z Kalanova
                                    sevření. V tu chvíli
                                    spatřil Syndru a úžasem vytřeštil zrak. Neméně ohromený byl i vastaja, z ohrnutých
                                    kočičích pysků mu vycházelo
                                    syčení a oči měl doširoka otevřené.
                                    S hrozivým puknutím se ve vzduchu poblíž Syndry zjevily tři koule z absolutní
                                    temnoty a začaly kolem ní zvolna
                                    kroužit. Zdálo se, jako by pohlcovaly skrovné světlo v jeskyni a natahovaly se po
                                    Sirik a její duši. Cítila,
                                    jak ji svírá děsivý pocit nenávisti a zoufalství.
                                    „Jak dlouho?“ zeptala se Syndra a hlas měla letitým spánkem nakřáplý a nejistý. „Jak
                                    dlouho jsem tu byla
                                    uvězněna?“
                                    „Roky,“ vyplivla Sirik. „Desetiletí. Měli jsme tě zabít už dávno.“
                                    Cítila, jak se do ní probuzená Syndřina nenávist zabodla jako nůž, a zalapala po
                                    dechu. Poté Syndra zuřivě
                                    zavrčela a gestem mrštila Sirik napříč jeskyní.
                                    Ioňanka narazila o dvacet stop dál do zdi a s heknutím ztěžka dopadla na zem. Pak se
                                    Syndřin temný pohled
                                    stočil na Okina a toho noxijského tvora.
                                    Siričina tvář se stáhla bolestí. Soudila, že má zlomenou nohu a několik žeber. S
                                    křečovitým zamrkáním se
                                    pokusila postavit. Zděšeně vykřikla, když spatřila Okina klopýtat k vodě s rukama
                                    pozvednutýma v uklidňujícím
                                    gestu.
                                    „Ne, bratře…“ zasténal.
                                    „Nejsem tvůj nepřítel!“ zvolal Okin. „Oba jsme dětmi Ionie! Přidej se k nám!“
                                    Syndra k němu shlédla, z očí jí sršela moc.
                                    „Noxijci zaútočili na naši zem a vraždili náš lid!“ pokračoval. „Odrazili jsme je,
                                    ale pořád mají základnu v
                                    zemi našich předků. Ještě s námi neskončili! Ionie je rozdělená a zranitelná! Musíš
                                    nám pomoci! Pomoz nám v
                                    boji proti těmto novým tyranům!“
                                    „Nevím, kdo jsou ti Noxijci, o kterých mluvíš,“ odpověděla Syndra. „Ale pokud pobili
                                    můj lid, možná jim dlužím
                                    poděkování. Jediná tyranie, s níž jsem se kdy setkala, pocházela od těch, které jsem
                                    kdysi považovala za
                                    vlastní bližní.“
                                    Okinova tvář se změnila na masku hrůzy. Snad si konečně uvědomil svou vlastní
                                    bláhovost. Poraženě padl na
                                    kolena.
                                    S trhavým zvukem, z nějž trnuly zuby, vyvolala Syndra další kouli temnoty –
                                    zhmotnila se v ní její hořkost,
                                    zášť a hněv. Vznášela se jí nad dlaní a zvolna se otáčela.
                                    „A pokud jsi Ioňan, jsi můj nepřítel,“ zamyslela se.
                                    Sirik vykřikla, ale nemohla nic dělat. Jediným pohybem zápěstí poslala Syndra kouli
                                    k jejímu bratrovi a skrz
                                    něj. Sirik zalapala po dechu. Sledovala, jak z Okinova těla vyprchaly všechny barvy
                                    a zmizel pod hladinou.
                                    V tu chvíli zaútočil Kalan. Přiskočil ze stínu s tasenými drápy, ovšem dalším
                                    úsporným gestem k němu vyslala
                                    Syndra trojici koulí, jež kolem ní do té doby kroužily. Odhodily jej zpět.
                                    „Ty…“ řekla Syndra s hlavou nakloněnou na stranu, jako by se ho snažila někam
                                    zařadit. „Poznávám tvou duši.
                                    Tvůj stín mě pronásledoval ve snech.“ Její výraz ještě potemněl. „Byl jsi mým
                                    žalářníkem. Ty… Ty jsi mě tu
                                    držel.“
                                    Ze svého místa Sirik viděla, jak vastaja klesl na koleno.
                                    „Jsi zrůda,“ zasyčel.
                                    Syndřina ruka vystřelila kupředu a vrčící tvor se vznesl do vzduchu.
                                    Voda v Jezírku snění pěnila a Sirik udiveně sledovala, jak se po Syndře sápou
                                    kořeny, které ji až do této
                                    chvíle držely.
                                    „Tak mě zabij!“ zachrčel Kalan. „Ale věz, že nikdy nedojdeš pokoje. Kdekoliv se
                                    ocitneš, bude tě provázet jen
                                    nenávist. Staneš se lovnou zvěří. Nepoznáš, co je to svobodný život.“
                                    „Zabít tě?“ zeptala se Syndra se rty zkřivenými vztekem. „Ne. To by pro tebe byl
                                    příliš snadný konec.“
                                    Máchnutím paže mrštila Syndra Kalana do vody, přímo do sevření kroutících se kořenů.
                                    Reflexivně se sevřely
                                    kolem jeho údů a stáhly ho pod hladinu. Vykřikl, až se kolem něj zvedl roj bublin… a
                                    pak znehybněl.
                                    Sirik hleděla na Syndru se vzdorem ve tváři. Věděla, že jí nejspíš zbývají už jen
                                    poslední okamžiky života,
                                    avšak mocná čarodějka jí k jejímu překvapení nevěnovala žádnou pozornost. Tu plně
                                    soustředila k nebesům.
                                    Vykřikla a ruce ověnčené temnou energií pozvedla do výše. Kámen zapraskal a do
                                    jezírka spadl déšť prachu a
                                    kamenů. Po hladině se bláznivě do všech směrů rozběhly drobné vlnky.
                                    Syndra prudce trhla pažemi do stran a skála nad jejich hlavami s ohlušujícím
                                    rachotem pukla. Kolem ní padaly
                                    ohromné balvany a narážely do země s titánskou silou. Sirik se zoufale plazila
                                    pozpátku pryč, každý pohyb jí
                                    však vystřeloval do nohy a boku ostny ochromující bolesti.
                                    Hvězdy na vzdálené obloze zamrkaly a Syndra začala stoupat, vznášela se směrem ke
                                    svobodě. Jen jedinkrát
                                    pohlédla dolů na nehybného, do vody ponořeného Kalana omotaného kořeny.
                                    „Jen sni, žalářníku,“ zašeptala a máchnutím paží jej zcela pohřbila pod lavinou
                                    kamenů.
                                    Sirik vraštila bolestí obličej, a ačkoliv se snažila odplazit co nejdál,
                                    nepochybovala, že co nevidět skončí
                                    napadrť…





                                    Ostrov se chvěl jako při zemětřesení. Trvalo to zdánlivě celou věčnost.
                                    A když to konečně ustalo, tonul celý Fae’lor ve znepokojujícím tichu.
                                    Sirik se vyplazila ze tmy, nadechla se čerstvého vzduchu a rozhlédla se. Oči se jí
                                    úděsem rozšířily.
                                    Přinejmenším polovina pevnosti byla pryč.
                                    Zvedla pohled. Nejprve neviděla nic než temnotu v místech, kde přitom měly být
                                    hvězdy. S prudkým nádechem si
                                    uvědomila, že se dívá na siluetu největší opevněné věže tyčící se proti noční
                                    obloze. Nezhroutila se do moře –
                                    byla vyrvaná z ostrova a vyzvednuta vzhůru k nebesům.
                                    Zírala s ústy dokořán. Věděla, že je Syndra mocná, ale toto? Takovou moc si ani
                                    nedokázala představit.
                                    Zatímco Sirik ohromeně pozorovala přetvořené okolí, všimla si, že se ve vzduchu
                                    ocitl i jeden z noxijských
                                    válečných člunů, které byly ukotvené dole v přístavu. Stoupal stále výš a výš a
                                    muži, padající z jeho paluby
                                    jako mravenci, nacházeli smrt na skalnaté zemi. Poté neviditelná síla loď pustila a
                                    ta dopadla na dvě další
                                    plavidla, která rozdrtila na třísky. Tu zkázu nemohl nikdo přežít.
                                    Pobořený hrad v oblacích se začal přesouvat na sever. Sirik, stojící sama na
                                    rozštěpeném vrcholku Dael’eh
                                    Ahira, sledovala jeho let, dokud se přes horizont nepřikradly první paprsky úsvitu.
                                    Události uplynulé noci na ni těžce dolehly. Její bratr i poslední zbývající strážci
                                    Fae’loru byli po smrti. Až
                                    na ni.
                                    A zatímco kdykoliv jindy by zkáza, kterou v uplynulých hodinách utrpěli Noxijci,
                                    byla důvodem k veliké
                                    radosti, jejího srdce se zmocnila beznaděj.
                                    Syndra byla zpět na světě.
                                    Selhali.





                                    Kalan poklekl a bez jediného hnutí či slova čekal, až jasnovidka promluví. Byla
                                    zvláštní, kůži měla fialovou a
                                    z čela jí čněl jeden perleťový roh. Někdo by ji mohl omylem považovat za členku jeho
                                    vlastní krevní linie, za
                                    dítě Vastayashai’rei, ovšem každý z jeho rodu poznal, že tomu tak není.
                                    Jasnovidka pocházela z rodu, který byl ještě starší než jeho předkové.
                                    Když otevřela oči – ty podivné, laskavé oči se zlatými skvrnami, jež viděly mnohem
                                    víc, než by měly – všiml
                                    si, že jsou zastřeny smutkem. Jeho srdce pokleslo.
                                    „Čeká tě přetěžká volba,“ řekla hlasem tichým jako šepot podzimních listů.
                                    „Tak mi pověz, co musím udělat,“ požádal ji Kalan.
                                    „To si musíš rozhodnout sám. Leží před tebou dvě cesty, zvolit si však můžeš jenom
                                    jednu z nich. Ovšem varuji
                                    tě – obě vedou k bolesti a zármutku.“
                                    Kalan ani nemrknul. „Řekni mi o nich víc.“
                                    „První cesta. Bojuješ proti útočníkům. Na Placidiu Navori se strhne veliká bitva.
                                    Bude sice krvavá, ale
                                    zvítězíte. Prohlásí tě za hrdinu. Ty i světlo tvého srdce žijete v míru po mnoho
                                    let. Jsi šťastný. A přesto ti
                                    je souzeno přežít oba své potomky, kteří z tohoto světa odejdou předčasně.“
                                    Kalan se zhluboka nadechl. „A ta druhá?“ zeptal se.
                                    „Bojuješ v řadách nepřítele. Světlo svého srdce už nikdy nespatříš, ani své děti.
                                    Označí tě za zrádce a
                                    proklínají tvé jméno. Je to cesta temnoty, hořkosti a zlořečení. Tvoji bližní tě
                                    nenávidí a noví spojenci
                                    tebou pohrdají. Poté, co na Placidiu utrpí porážku, musíš na ostrově Fae’lor střežit
                                    místo snění. A tam také
                                    zůstaneš.“
                                    „A moji mladí?“
                                    „Budou žít. Bude se jim dařit. Když ne v této zemi, tak v jiné. Ale už nikdy
                                    nepohlédneš do jejich tváří, a
                                    pokud z této temné cesty někdy sejdeš, budou ztraceni.“
                                    Kalan přikývl a zvolna se postavil. Smutek se jej snažil stáhnout k zemi, on jej
                                    však potlačil a uvěznil
                                    hluboko ve svém nitru.
                                    Rozhlédl se, těkal zrakem po výzdobě jasnovidčiny svatyně, a náhle mu přišla podivně
                                    známá… zmocnilo se jej
                                    nejasné tušení, že tu snad už někdy dříve byl, že ten děsivý pocit zármutku a ztráty
                                    již prožil.
                                    Zavrtěl hlavou. Být navěky uvězněný v tomto prokletém okamžiku? To by byl osud
                                    mnohem horší než smrt.
                                    „Je mi to líto, mé dítě,“ řekla věštkyně. „Máš před sebou nesmírně náročnou volbu.“
                                    „Ne,“ řekl Kalan. „To rozhodnutí je snadné.“
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 n3 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Trny Černé růže</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    „Nechápu to,“ zamumlal generál Granth a nervózně se pokusil zakrýt světlo své lampy.
                                    „Nic tu není. Tady cesta
                                    končí.“
                                    Stál na prahu zasazeném do tmavých kamenů, za nímž byla temnota ještě hlubší.
                                    Neviděl otevřený průchod, který
                                    měl před sebou, ani hranaté ochnuské nápisy, jež ho lemovaly. Nevšímal si úlomků
                                    kostí, rozházených po
                                    dlažebních kostkách pod jeho botami.
                                    Usmála jsem se a dál hrála svůj part. „Nejlepší skrýš je ta, co je všem na očích,“
                                    řekla jsem.
                                    Generál se otočil a ve tváři měl jasně vepsaný zmatek a nespokojenost. „Nehraj si se
                                    mnou, bratránku! Tušíš
                                    vůbec, co všechno riskuji tím, že tu jsem? Nebo co by se stalo, kdyby nás chytili?
                                    Vstup do téhle části města
                                    je na příkaz rady přísně
                                    zakázaný – všude tu hlídkují patroly Legie.“
                                    Alespoň toto byla pravda. Od chvíle, kdy se vlády ujal ten uzurpátor Swain, byly
                                    brány do Nesmrtelné bašty
                                    uzamčené. Oficiálně kvůli ochraně Trifarixu před odvetou ze strany šlechtických
                                    rodů, které s jeho vytvořením
                                    nesouhlasily.
                                    Neoficiálně proto, aby opovážlivci jako Brannin Granth ukázali svou pravou tvář a
                                    prozradili, že patří mezi
                                    jeho nepřátele.
                                    „Přece by nepochybovali o tvé věrnosti,“ ujistila jsem ho. „Jsi přeci slavný hrdina
                                    od Truchlivé brány. Čeká
                                    tě vyznamenání z příkazu samotného velegenerála. Co by na to asi tak mohli říct?
                                    Kdyby nás spatřili, ani bys
                                    ses nemusel dávat na útěk.“
                                    Jeho výraz potemněl. „Ne, před Trifarskou legií stejně nikdo neuteče…“
                                    Tu chabou propagandu jsem opravdu znovu poslouchat nepotřebovala. Pouhý rok stačil
                                    Swainovi k vybudování
                                    mystického věhlasu, který teď obestíral jeho, Pěst Noxu a všechny, kteří jim
                                    sloužili. Ač při tom mé srdce
                                    plnila nenávist, musela jsem uznat, že to byl z jeho strany geniální tah.
                                    Přesto jsem Granthovi nahlas nic neřekla. Proto jsme tu přece byli.
                                    Jeho oči se zabodly do země. „My jsme u Truchlivé brány nevyhráli – to Legie. Proto
                                    se Swain neúčastní oslav.
                                    Ví, že jsme tam ani nemuseli být, u všech ďasů. Jen nás tou vší pompou a ceremoniemi
                                    uráží, přímo před celým
                                    Noxem!“
                                    Přikývla jsem a položila Granthovi ruku na rameno. „A proto ho přinutíme, aby
                                    zaplatil za všechno, co udělal.
                                    Jsi pravý Noxijec, to přece každý vidí. Pověděl jsem o tobě ostatním a rádi by se s
                                    tebou setkali osobně. Ona
                                    sama by tě chtěla poznat.“
                                    „S nikým se nesetkám, brátránku, když se nedostaneme dovnitř.“ Rozhlédl se. „Copak
                                    Černá rů –“
                                    Cukla jsem sebou. „Nepoužívej to jméno. Zní to, jako… no, jak jsi to řekl. Jako že
                                    to nechápeš.“
                                    Prosmýkla jsem se kolem něj a rázně vkročila do zejícího chřtánu brány. Když si díky
                                    tomu konečně všiml
                                    vchodu, překvapením div neupustil lucernu. Vrávoravě se vydal za mnou, ohlédl se,
                                    zda nás někdo nesleduje, a
                                    pak se mžouravě zahleděl do přítmí chodby.
                                    „Je to pravda?“ zašeptal. „Je pravda, co se o ní povídá?“
                                    Nezpomalila jsem. „Pojď. Zjistíš to sám.“
                                    Nesmrtelná bašta není žádný památník, jak se většina Noxijců domnívá. Ani to není
                                    pouhá pevnost, alespoň ne v
                                    tom smyslu, jakým je chápaly staré kmeny.
                                    Kameny kolem nás téměř hučely silou, byť si to Granth příliš neuvědomoval. Už jsem
                                    to během staletí viděla
                                    bezpočtukrát – věděl, že něco není v pořádku, ale cítil to jen jako letargickou tíži
                                    v údech, šepotající
                                    svrbění vzadu v mozku. Jen málo smrtelníků vydrží dlouho, když jsou takto blízko
                                    zdroji. Musela jsem mu však
                                    nechat, že si dokázal zachovat dost duchapřítomnosti, aby sáhl po dýce, když se ze
                                    stínů nečekaně vynořila
                                    postava v dlouhém hávu.
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    … Prošla jsem kolem nás v opačném směru. Vypadala jsem unaveně.
                                    Na tom už nezáleželo. Brzy bude po všem.
                                    Granthovy oči mě podezíravě sledovaly, dokud jsem mu nezmizela z dohledu, a pak
                                    zvolna přistoupil k osobě,
                                    kterou znal jako svého bratrance.
                                    „Hadrione, kdo jsou ti lidé?” zajímal se, zatímco kolem procházely další anonymní
                                    postavy. „Nepoznávám žádného
                                    z nich. Jsou to ti spojenci, o kterých jsi mluvil? Ti z ostatních rodů?“
                                    Povzdychla jsem si. Je smutné, že ani ti nejbystřejší vojevůdci často nevidí, co
                                    mají přímo před očima.
                                    „Sympatizují s naším rodem kvůli těžkostem, které jej potkaly,“ odpověděla jsem a
                                    dávala jsem si pozor, aby mi
                                    v hlasu nezazněly tóny opovržení. „My všichni jsme odhodláni přispět k pádu
                                    uzurpátora a obnově trůnu. Bude
                                    lepší, když nebudeš znát ani jejich jména, ani tváře.“
                                    Odfrknul si. „Ale jak máme spolupracovat, když –“
                                    Jakmile jsme zatočili za poslední roh, slova na rtech mu odumřela.
                                    Stáli jsme na kraji obří studnice duší, jež padala až do samotného podloží Noxu,
                                    mnohem hlouběji, než by to
                                    fyzické rozměry Bašty vůbec měly umožňovat. Ve vzdálených hlubinách pod našima
                                    nohama vířily propletence
                                    chladně modré a žárlivě zelené mlhy, jež zespodu osvětlovala trojici můstků,
                                    klenoucích se přes propast.
                                    A tam, mezi nimi, zavěšená nad vším tím šílenstvím, se tyčila ona děsuplná silueta,
                                    kterou znal každý Noxijec
                                    až příliš dobře. Ta prázdná, mrtvá zbroj byla vyobrazená v každé historické knize a
                                    na tisíci poničených soch
                                    roztroušených po starém městě.
                                    Granth o půl kroku ucouvnul. „To snad nemůže být…“ zamumlal. „To… to přece…“
                                    Jeho hlas se lámal. V očích se mu zaleskly slzy. Naklonila jsem se mu přes rameno a
                                    zašeptala mu do ucha.
                                    „Už konečně vidíš pravdu? Tu pravdu, ukrývající se za slavnou noxijskou říší? Je to
                                    tak už po staletí, už od
                                    dob prvních králů – žádný velegenerál ani císař ani tyran se neujme moci, pokud k
                                    tomu vládkyně Nesmrtelné
                                    bašty nesvolí. Mnozí jsou ochotní sloužit, ale jen málokdo je toho hoden.“
                                    Jemně jsem vyprostila lucernu z jeho třesoucích se prstů a odvedla jej pryč od
                                    pohledu, jenž jej tak
                                    fascinoval, směrem k zataženým výklenkům, lemujícím chodbu po obou stranách.
                                    „Swain musí padnout. Náš kruh je tomu cíli naprosto oddaný, je pro něj úplně vším, a
                                    jsme ochotni jeho
                                    dosažení obětovat naprosto cokoliv.“
                                    Ještě než jsem stačila závěs odsunout, Granth už v nitru jistě věděl, co uvidí.
                                    Seschlé, mrtvé tělo svého bratrance Hadriona. Mladíkových rysů se už dávno zmocnila
                                    posmrtná ztuhlost, přesto
                                    z něj však stále vyzařovala nezaměnitelná aura klidu.
                                    „S tvým rodem bylo po převratu naloženo nanejvýš nespravedlivě, Brannine Granthe.
                                    Tvůj otec a jeho bratři
                                    přišli o veškerý svůj majetek, a to jen proto, že zůstali věrní Boramu Darkwillovi
                                    až do samotného konce.
                                    Hadrion obětoval svůj život ochotně, aby napomohl pomstě. Přijmeš tento dluh a
                                    přidáš se k nám též?“
                                    Granth padl na kolena a pohlédl na mě novýma očima. „Ty. Ty jsi ona. Bledá žena.“
                                    Ani nemrknul, když se po mém boku zjevila druhá bledá žena. Promluvily jsme týmž
                                    hlasem. „Jsem všude. Jsem
                                    každý. Víš jen to, co potřebuješ vědět, a vidíš tolik, kolik já sama chci.“
                                    Jericho Swain není jediný, kdo dokáže vytěžit maximum z vlastní legendy.
                                    Zpoza Grantha vystoupila třetí bledá žena a po ní čtvrtá. Sklonil přede mnou hlavu,
                                    bezpochyby přesvědčený, že
                                    už konečně rozumí. Nepotřeboval ukázat prázdný výklenek vedle toho, ve kterém ležel
                                    jeho bratranec.
                                    „Celým svým srdcem,“ zapřísáhl se, „a každičkou kapkou své vznešené krve ti budu
                                    sloužit, má paní. Nenajdu
                                    pokoje, dokud ten samozvanec Swain nepadne mrtvý k zemi.“
                                    Ten naivní hlupák si myslel, že to snad on mu má zasadit smrtící ránu. Nechala jsem
                                    ho však při tom, protože
                                    to vyhovovalo mému plánu – prověřit velegenerálovu obranu.
                                    Načrtla jsem ve vzduchu nad Granthovou hlavou znamení našeho kruhu a označila jej
                                    tak jako svého. Nikdo, kdo
                                    jej dokáže spatřit, se teď nebude plést do sítě intrik, kterou již brzy rozhodíme.
                                    „V tom případě povstaň,
                                    hrdý synu Noxii. Tvůj slib byl vyslyšen a přijat. Společně zvítězíme a tvoje jméno
                                    bude oslavováno jako
                                    zachránce říše.“
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 n4 p-4">
                        <p class="black uprostred1">Povídka</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Šeptající tudát</h3>
                    </div>
                    <hr class="tz h p-2">
                    <section>
                        <div class="row">
                            <div class="col-md-6 col-sm-12">
                                <p class="v h text-center p-4">
                                    Povím vám něco o svém paloučku.
                                    Za jasných nocí – takových, jako třeba ta dnešní – když je měsíc v úplňku a září na
                                    obloze, jeho stříbrné
                                    světlo skotačí na hvězdičkovitých listech selenejí s žilkami tenkými jak vlákna
                                    hedvábí, jež kvetou jenom v
                                    noci, se okolí mění na kouzelnou zem plnou zázraků.
                                    Poutník tu může ve větru zachytit vůni vzdálených kontinentů. Jen náznaky,
                                    pochopitelně, ale jaké! Směsici
                                    pouštního koření, sluncem rozpálený kámen a sůl z hřebenů vln tříštících se o
                                    pobřeží, to vše podkreslené
                                    závanem mízy neopadavých jedlí z vysočiny. Mohli byste namítnout, že to je jen
                                    nějaká přehnaně barvitá fráze z
                                    úst beznadějného romantika, básníka souženého láskou. Jistě, nemýlili byste se, ale
                                    to na pravdivosti těch
                                    slov nic nemění.
                                    A když už jsme u té romantiky – duše umělcova, která by sem zavítala v ten správný
                                    okamžik, by se mohla kochat
                                    pohledem na vzory tančící v měsíčním svitu, probleskujícím skrz koruny stromů. Okem
                                    by je umělec mohl sledovat
                                    a postupně odhalit řád ve hře světel a stínů na kůře kmenů nebo ve vlnkách na vodní
                                    hladině. Skoro jako by vše
                                    dohromady vytvářelo jakýsi průchod, kterému však stále něco chybí.
                                    Ovšem ať už by ty vzory tančily a vířily sebevíc, nikdy do sebe nezapadnou úplně.
                                    Tedy, skoro nikdy. Konec
                                    konců, magie této země je z dobrých důvodů nepolapitelná a neodhaluje svá tajemství
                                    jen tak někomu. Nás
                                    přírodní duchy takováto místa přitahují. Živí nás a my na oplátku živíme je. Najdete
                                    nás po celém světě –
                                    jistě, někde častěji než jinde, ale pokud tam na povrch vyvěrá magie, téměř s
                                    jistotou tam narazíte na ducha,
                                    jako jsem já.
                                    Troufám si říct, že mnou obývaný palouk je magií prosycený víc než většina ostatních
                                    míst v této zemi,
                                    smrtelníky zvané Noxus – jen se musíte umět dívat. Většina obyvatel tohoto světa už
                                    zapomněla, jak vnímat
                                    okolí, jak ho skutečně vnímat, ovšem jiní, a je jich celá rasa, si to pamatují
                                    dodnes. Jmenují se yordlové a
                                    nejsou tak docela z tohoto světa. S mnohými z nich se přátelím.
                                    Dva právě přicházejí. Zdá se, že by se rádi vrátili ke svým, ovšem zřejmě mají
                                    potíže s – pro nedostatek
                                    vhodnějších slov – klíčem, který by jim měl pomoci najít cestu domů. Měli byste asi
                                    vědět, že stezky, po
                                    kterých cestují oni, nevedou po povrchu tohoto světa. Ani nejsou přímé jako silnice
                                    lidí, kteří se v tomto
                                    kraji usadili. Klikatí se a protínají jako šílený uzel, který nemá počátku ani
                                    konce.
                                    Většina yordlů po nich umí cestovat poměrně snadno, ovšem tito dva?
                                    Řekněme, že nejsou zrovna těmi nejzdatnějšími průvodci. Slyším je přímo za závojem
                                    světa duchů, hašteří se
                                    jako párek hladových lišek.
                                    Dorazí sem co nevidět, ale zajímalo by mě, jestli vědí, že nejsou sami, kdo sem má
                                    namířeno.
                                    Přicházejí i nějací smrtelníci. Válečníci. Zakutí v oceli a kameni, vyzbrojení
                                    nástroji smrti. Nelíbí se mi,
                                    ale nechápejte mě špatně. Rozumím nezbytnosti umírání jakožto nedílné součásti
                                    přirozeného cyklu stvoření,
                                    ovšem oni jen berou a nic nevracejí. Dláždí zem cestami, které se neklikatí. Svými
                                    sekerami a pilami ze země
                                    odstraňují věci, jež rostou. Vytvářejí říši ostrých úhlů a pořádku. Okolní stromy se
                                    od nich odklánějí, ale
                                    toho si oni pochopitelně nevšímají.
                                    Smrtelníci jsou slepí k tomu, jak ovlivňují svět kolem sebe.






                                    Jako první vjíždí na mou mýtinu žena s dlouhými hnědými vlasy. Ostruhami na patách
                                    bodá do slabin svého koně,
                                    krouží po obvodu a pátrá pohledem mezi stromy i na zemi po stopách života, který by
                                    pro ni mohl představovat
                                    nebezpečí.
                                    Oči má chladné a na krásu stromů hledí jako dřevorubec brousící si sekeru.
                                    Zastaví svého koně uprostřed palouku a v tichosti sesedne. Slyší ptačí píseň,
                                    šeptání lesa i zurčení potůčku,
                                    jenž skotačí přes balvany ohlazené dotykem času. Většinu lidí, kteří sem zabloudí,
                                    tyto zvuky uklidňují a
                                    jejich duše nabírá díky krásám okolní přírody nových sil.
                                    Ale ne ji.
                                    Energie lesa se od ní odráží a já nevím, zda mám cítit smutek, nebo hněv. Je
                                    trpělivá a uplyne několik minut,
                                    než pozvedne paži a doširoka roztáhne prsty. O několik chvil poté se na kraji
                                    palouku objeví tucet jezdců.
                                    Jejich koně jsou vyčerpaní, boky mají zpěněné a hlavy věší k zemi. Vezli své jezdce
                                    velmi dlouho, tak k jejich
                                    unaveným údům posílám tenké pramínky magie. Vděčně frkají a třesou hřívami.
                                    K ženě přijíždí jakýsi muž s mohutným knírem, oděný v kůži a kožešinách. Dlouhé
                                    vlasy má stažené bronzovou
                                    čelenkou, aby mu nepadaly do tváře, a střih tuniky odhaluje jeho vyrýsované svaly.
                                    Ramena má zahalená do vlčí
                                    kůže a z opasku mu visí dvě sekery s kruhovým úchopem. Stejně jako u té ženy i jeho
                                    pohled ve mně vzbuzuje
                                    obavy, co všechno by mohl provést okolním stromům.
                                    Ano, když nad tím tak přemýšlím, asi ho mám rád ještě méně než tu ženu.
                                    „Proč ti to trvalo tak dlouho, Tamaro?“ ptá se. „Bála ses, že nás někdo přepadne?“
                                    Tváří se, jako by jeho otázku neslyšela. „Měli bychom se tu utábořit, Dravene. Je tu
                                    čerstvá voda a spousta
                                    dřeva. Prostor je navíc široký a otevřený, takže se k nám nikdo potají nepřiblíží.“
                                    „Teď zníš jako pravá noxijská válečná zednářka.“
                                    „Říkáš to, jako by na tom bylo něco špatného.“
                                    Seskakuje ze sedla, a jakmile se její boty dotknou země, stahuji se do bezpečí před
                                    kamením v jejích žilách,
                                    před železem v její duši. Zvuky paloučku náhle znějí slaběji, nikdo z lidí tomu však
                                    nevěnuje pozornost.
                                    „Rád bych se dostal do hlavního města dřív, než zemřeme stářím,“ říká Draven. „Ten
                                    boj v Basilichu jsem si
                                    užil, ale potřebuju se vrátit zpátky do arény a pořádně provětrat svoje sekery.“
                                    „A chtěl by ses také vrátit k Dariovi a říct mu, že bys radši, aby se jeho armáda
                                    přesouvala, aniž by cestu
                                    nejprve pečlivě prověřil válečný zednář?“
                                    „Nic nám přece nehrozí,“ namítá Draven. „Ne v samotném srdci říše.“
                                    Žena si založí paže. „Neslyšel jsi, co se stalo Wintorymu u Drekanu?“
                                    „Ne,“ krčí rameny Draven, „ale ty mi to ráda řekneš, že ano?“
                                    Měří si ho pohledem, pak povzdychne a zavrtí hlavou. „K čemu by to bylo? Není to o
                                    tobě, takže by ti to stejně
                                    bylo jedno.“
                                    Poslouchám, jak si vzájemně vyměňují urážky, ale mate mě, že vyřčená slova
                                    neodpovídají jiskřivým barvám
                                    jejich aur. Nedokážu pochopit, proč smrtelníci tráví tolik času pronášením věcí,
                                    které nemyslí vážně, a
                                    cítěním emocí, jež nehodlají nijak vyjádřit.
                                    Příroda je v tomto směru spolehlivě přímočará, byť občas krutým způsobem.






                                    Yordlové sem doráží až s příchodem noci.
                                    Cítím neodolatelné volání jejich klíče a část svých sil napínám do říše duchů, abych
                                    jim otevřel cestu. Jedna
                                    ze stříbrokůrek mírně posune své větve po větru a poslední paprsky soumraku dotvoří
                                    na jejím sukovitém, mechem
                                    porostlém kmeni zářivý jantarový obrazec. Stín, světlo a zvrásněná kůra společně
                                    vytvoří nekonečnou smyčku,
                                    která při pohledu z určitého úhlu a výšky vypadá jako portál do země věčného západu
                                    slunce.
                                    Z nitra stromu se ozývá šepot a ozvěna písně. Noxijci věnují pozornost koním a
                                    zvířata jsou dostatečně hlučná,
                                    aby lidé tyto zvuky neslyšeli. Zní to, jako by hovořil samotný vítr a přenášel
                                    tajemství mezi stromy. A možná
                                    to tak opravdu je – jeden nikdy neví, co vítr skutečně říká. Inu, snad by to mohl
                                    vědět modrý mořský pták, ten
                                    však ze svého zatopeného města už takhle daleko nelétá.
                                    Tráva kolem úpatí stříbrokůrky se vlní v teplém vánku přinášejícím spousty příběhů z
                                    jiného světa. Slyšel jsem
                                    jich stovky, ovšem yordlové jich mají nevyčerpatelnou zásobu a mě novinky z jejich
                                    cest nikdy neunaví.
                                    Vzduchem zazní slabé puknutí, jako když na hladině jezera praskne bublina…
                                    … a ze stromu vypadnou dvě drobné postavičky. Udělají v trávě pár kotrmelců a zdá
                                    se, že je pohled na lesní
                                    mýtinu překvapil. Jedna z nich se okamžitě postaví a pozvedne obří kanón. Rozhlédne
                                    se kolem sebe. Nejdřív
                                    vlevo, pak vpravo. Pak namíří na králíka s ohlodaným uchem, který zvědavě vystrkuje
                                    nos ze své nory.
                                    „Tos udělal ty?“ ptá se.
                                    Králík neodpovídá. Ovšem králíci nebývají zrovna mluvkové. Chcete udržet tajemství,
                                    ale potřebujete ho někomu
                                    říct? Pošeptejte ho králíkovi, vezme si ho s sebou do hrobu.
                                    Tuhle yordlici znám – jmenuje se Tristana a tváří se dost nakvašeně. Jako by byla
                                    připravená vyrazit do války,
                                    jenže zapomněla, kterým směrem se vlastně bojuje. Její fialová kůže má tmavší odstín
                                    než obvykle, snad jako by
                                    se červenala, a bílé vlasy má stažené do těsného ohonu.
                                    Pozvedá dělo a míří s ním na králíka.
                                    Ten se k ní blíží hopkavými kroky, jako by si z oné výhrůžky vůbec nic nedělal.
                                    „Podruhé se už ptát nebudu,“ říká Tristana, „a Bumbác nikdy nemine!“
                                    Králík jen mírně nakrčí nos, nervy má očividně jako z oceli.
                                    Tristanina společnice se zvedá do sedu a kolem hlavy jí krouží drobounká okřídlená
                                    víla. No jistě, Lulu a Pix.
                                    Rozčepýřené fialové vlasy jí povlávají ve větru, který zřejmě fouká jen okolo ní, a
                                    vysoký klobouk má posunutý
                                    do rozverného úhlu. Sesunul se jí přes oči a ona teď kolem sebe klepe zakroucenou
                                    holí.
                                    „Oslepla jsem!“ říká. „To se mi ještě nestalo.“
                                    Tristana dál probodává pohledem králíka a pozvedá ruku, aby Lulu umlčela, její
                                    přítelkyně však ono gesto
                                    nevidí. Zvedá se ze země a s klepáním hole před sebou chodí v kruhu. Květiny uhýbají
                                    a bzučící jiskřivníci se
                                    rozlétají do všech stran dřív, než jim Pix stihne utrhnout křídla. Luluin vílí
                                    společník je roztomilý, má však
                                    zvláštní smysl pro humor. Nikdy nevím, jestli je rozverný, nebo hrubý. Možná obojí
                                    zároveň.
                                    „Tristano! Jsi tady?“ ptá se Lulu.
                                    Tristana podrážděně vzdychne. Přiloží si dva prsty před oči a pak jimi s nevlídným
                                    pohledem bodne směrem ke
                                    králíkovi.
                                    „Mám tě v merku, hopsale,“ varuje ho. A pak jí poklesne čelist, když si konečně
                                    všimne, že na mýtině jsou
                                    nějací lidé. Přiskočí k Lulu a přitiskne ji zády ke stromu. Světlo se již změnilo a
                                    portál, ze kterého
                                    vypadly, už bledne.
                                    „Lidi,“ zasyčí.
                                    „Kde?“ ptá se Lulu. „Je tady hrozná tma! Ale co, někdy vidím lépe se zavřenýma
                                    očima.“
                                    Tristana si vzdychne a zvedne krempu Luluina klobouku.
                                    Lulu zamrká a nadšeně Tristanu obejme.
                                    „Stal se zázrak!“
                                    „Tiše,“ sykne Tristana a Pix k ní sletí, aby jí do tváře vyslal jiskérku fialového
                                    světla.
                                    Tristana ho otráveně odežene máchnutím ruky.
                                    Trochu kolem stromu ohnu stíny. Lidé občas mívají problémy yordly spatřit,
                                    přinejmenším v jejich pravé podobě,
                                    ale myslím, že ta žena s chladnýma očima může být bystřejší než většina. Byl bych
                                    nerad, kdyby se těmto dvěma
                                    mělo něco stát.
                                    Tristana vyhlédne zpoza stromu. Noxijci právě rozbíjejí tábor, ovšem k mé úlevě se
                                    rozhodli nerozdělávat oheň.
                                    Draven je kvůli tomu nabručený, ovšem Tamara neústupně trvá na tom, aby svou
                                    přítomnost nevytrubovali do
                                    okolí. A já se navíc starám o to, aby všechny stromy kolem palouku byly plné mízy a
                                    nehodily se na otop.
                                    Neodradí to sice všechny zdejší návštěvníky od toho, aby zkoušeli své štěstí se
                                    sekerami a pilami… ale většinu
                                    ano.
                                    Tristana spokojeně přikývne.
                                    „Nevšimli si nás,“ šeptá. „Výborně.“
                                    „Vypadají přátelsky,“ prohlásí Lulu, jež nakukuje Tristaně přes rameno. „Měly bychom
                                    je pozdravit.“
                                    „Jsou to Noxijci,“ odpovídá Tristana a já přímo cítím její podráždění. „S Noxijci se
                                    nebav, pokud nechceš
                                    přijít o hlavu.“
                                    „Proč? Oni sbírají hlavy?“
                                    Tristana obrátí oči v sloup a konečně začíná pohledem zkoumat své okolí. Nadzvedávám
                                    pár květin a mávám na ni.
                                    Podvědomě cítí magii palouku a mává mi také. Podle některých je Tristana moc vážná a
                                    neumí se bavit, ale já
                                    vím, že to není pravda.
                                    Přejíždí pohledem vzhůru po stromu a zkusmo na něj klepe klouby. Jemně ťuká na kůru,
                                    až se z hlubin stromu
                                    konečně ozve dunivá ozvěna. Několik Noxijců zvedne hlavy a ona překvapeně zamrká.
                                    Rychle zaskřípu několika
                                    větvemi a přiměji vodu, aby na kamenech hravě zašplouchala. Noxijci se vrací ke své
                                    práci.
                                    Tristana přikývne a řekne: „Díky.“ Pak se otočí zpět k Lulu a zeptá se: „Dobrá, kde
                                    máš ten svůj šeptající
                                    klíč?“
                                    „Ten cožetoprosím?“
                                    „Tu věc, kterou používáme při cestování skrz všechny ty portály…“
                                    „Můžeš mi připomenout, jak ta věcička vypadá?“
                                    „Trochu jako kompas vyrytý z kusu kamene.“
                                    „Ach, ty myslíš můj tudát.“
                                    „Tvůj…“ nadechne se Tristana, ale pak to nechá být. „Ano. Přesně ten mám na mysli.“
                                    Lulu se zatočí v piruetě a začne si prohledávat kapsy, které se jí na šatech náhodně
                                    objevují a zase mizí.
                                    Přivře jedno oko, kousne se do rtu a tahá z nich mince, kostky, úlomky drahokamů a
                                    různé třpytivé tretky. Ale
                                    nic, co by připomínalo klíč.
                                    „Určitě jsem ho měla.“
                                    „Ano, to rozhodně,“ souhlasí Tristana skrz zaťaté zuby. „Otevřela jsi s jeho pomocí
                                    portál na pláži, když jsme
                                    utíkaly před smečkou skalních vlků potom, co jsme zaskočily za Poppy.“
                                    „Mám Poppy ráda, ale pořád je tak hrozně vážná,“ říká Lulu a dupá přitom, jako by
                                    pochodovala na přehlídce.
                                    Najednou se zarazí a vytřeští na Tristanu oči. „Počkat! Nejste náhodou ty a ona
                                    tatáž yordlice?“
                                    „Ne, to samozřejmě nejsme,“ povzdychne si Tristana. „A mohla by sis prosím
                                    pospíšit?“
                                    „Ale mohly byste být, ne že ne. Máte stejné vlasy i tu malou vrásku přímo nad nosem,
                                    když se zlobíte. Jo,
                                    přesně tuhle mám na mysli!“
                                    Hněvat se na Lulu nemá žádný smysl. Je to jako honit štěně, které vám ukradlo
                                    botu – je to pro něj zkrátka součást hry. Posílám do Tristaniných bílých vlasů
                                    chladivý vánek, ale nezdá se,
                                    že by to pomohlo.
                                    „Ten šeptající… tedy, tvůj tudát. Mohla bys mi ho prosím dát?“
                                    „No jistě, ano, ten jsem přece hledala, že?“
                                    „Jo. Jo, ten jsi hledala.“
                                    Lulu si povzdechne a nasadí teatrálně zmatený výraz. Pak zvedne oči k potemnělé
                                    obloze a luskne prsty.
                                    „Žádný div, že ho nemůžu najít,“ řekne. „Je moc velká tma!“
                                    Pozvedne svou pokroucenou hůl a Tristaniny oči se hrůzou rozšíří, když si uvědomí,
                                    co se Lulu chystá provést.
                                    Jenže už ji nejde zastavit.
                                    Z konce Luluiny hole vytryskne proud zářivých jisker a vybuchne jim nad hlavami jako
                                    roj tančících světlušek.
                                    Palouk se koupe v paprscích tisíce hvězd a tajného setkání měsíců.
                                    „Ha!“ zvolá Lulu a cosi vytáhne ze záhybu své tuniky. Vypadá to jako kříženec mezi
                                    poupětem leknínu a svinuté
                                    lastury. Po jeho povrchu se kroutí čáry v barvách duhy a uvnitř plave cosi, co
                                    připomíná maličkaté pulce.
                                    „Tady je.“
                                    Tristana zděšeně hledí na světlo z Luluiny hole, jež zalévá mýtinu, ovšem než stačí
                                    cokoliv udělat, prosviští
                                    mezi nimi rotující hlavice sekery a zaboří se do kůry stromu.
                                    Lulu poděšeně vyskočí a ulito-leknín jí vyletí z ruky.
                                    Stříbrokůrka bolestivě zapláče, a tak jí do kořenů a dřeva rychle vliji magii. Z
                                    rány na kmeni se vyřine
                                    jantarová smůla a sekeru v sobě uvězní.
                                    Luluin tudát letí vzduchem a přistane až kdesi uprostřed loučky. Kutálí se vysokou
                                    trávou a já cítím, jak z
                                    něj v nepokojných vlnách tryská energie.
                                    „Jejda,“ hlesne Lulu.
                                    Podrostem prosviští krupobití šípů s černými dříky – to Noxijci reagují jediným
                                    způsobem, který znají.
                                    „Zpátky!“ křičí Tristana, máchá Bumbácem ze strany na stranu a táhne Lulu do krytu
                                    za prohnilou kládu
                                    porostlou mechem a břečťanem.
                                    Do ztrouchnivělého dřeva se zabodává šíp. A hned po něm protíná noc další a jen o
                                    vlásek míjí Tristanino ucho.
                                    Lulu vypískne a Pix bez váhání přilétá k Tristaně. Z mrtvého dřeva okamžitě
                                    vyrůstají čerstvé modré, zlatavé a
                                    šarlatové kvítky.
                                </p>
                            </div>
                            <div class="col-md-6 col-sm-12">
                                <p class="v h text-center p-4">
                                    Tristana střílí z Bumbáce. Bum, bum, bác!
                                    Všichni hledají, kam by se schovali. Noxijci, králíci i jiskřivníci. Dokonce i
                                    žížaly se snaží zahrabat co
                                    nejhlouběji.
                                    Bumbácovy střely se odrážejí od skal a vyrývají na mýtině žhavé rýhy, které ihned
                                    ochlazuji sprškami kapek
                                    tryskajícími z potůčku. Požár je to poslední, co bychom na palouku chtěli!
                                    „Roztáhněte se!“ křičí Draven a běží ke stříbrokůrce pro svou sekeru.
                                    Noxijci okamžitě vykonávají jeho rozkaz.
                                    Říkejte si o Noxijcích, co chcete – a že jsem si toho od lidí procházejících mým
                                    paloukem vyslechl o Noxijcích
                                    spoustu – disciplína jim rozhodně nechybí! Tamara utíká ke svému koni a z pochvy u
                                    sedla tasí štíhlý rapír.
                                    Kření se na Dravena a říká: „Tady nás přece nikdo nepřepadne, že?“
                                    Draven krčí rameny a z jeho aury se nezdá, že by jej cokoliv zneklidňovalo nebo že
                                    by ho snad jeho omyl
                                    trápil. Cítím z něj jen radost z toho, že snad bude moci prolít cizí krev.
                                    Ano, rozhodně ho mám rád méně než Tamaru.
                                    Noxijští bojovníci se rozvinuli po celé pasece a nyní se přesouvají ve dvojicích,
                                    zatímco lučištníci salvami
                                    šípů znemožňují dvojici yordlů jakýkoli pohyb. O válce toho sice moc nevím, ale i
                                    mně je jasné, že při této
                                    taktice Noxijci Lulu s Tristanou co nevidět zabijí.
                                    Nemám nic proti různým šprýmům a žertíkům, ale aby někdo umřel, to tedy ne…
                                    Zemí se zvedá mocná vlna magie. Splétám ze stébel trávy smyčky a omotávám jimi nohy
                                    prvního noxijského vojáka,
                                    jakéhosi hromotluka s dvoubřitou sekerou. Tvrdě dopadá přímo na obličej a rozřízne
                                    si paži o břit vlastní
                                    zbraně. Jeho společnice o něj v následujícím okamžiku zakopává, pouští meč a muž
                                    bolestí vykřikne, jelikož se
                                    mu jeho hrot zabodne na půl pídě do zadnice.
                                    Jantarovník se kroutí a švihá svými ztepilými větvemi jako rameny katapultu. Zasáhne
                                    jednoho z krčících se
                                    lučištníků do obličeje a ten se pozadu svalí na zem. Šíp, který měl připravený k
                                    výstřelu, letí vysoko do
                                    vzduchu. Stačí jeden propočítaný poryv větru a spadne mu přímo mezi nohy, přičemž
                                    hrot mu rozřízne kalhoty v
                                    rozkroku. Muž poplašeně vyjekne a hned se pozadu plazí pryč.
                                    Tristana znovu střílí a Pix jí poskakuje na hlavě, boxuje do vzduchu a s každou
                                    ranou vykřikuje pisklavým
                                    hlasem různé nadávky. Ze vzduchu nad maličkatou vílou prší kvítky a všiml jsem si,
                                    že se od jejich lesklých
                                    lístků neškodně odrazilo hned několik šípů, které původně mířily na yordlí
                                    pistolnici.
                                    „Vidíš někde ten tudát?“ křičí Tristana přes burácení děla.
                                    Lulu roztáčí hůl a vyskakuje na její zakroucený ovčácký hák. Jednou rukou si stíní
                                    oči a hledí skrz zvolna
                                    hasnoucí zář. Letí k ní šíp, stihne ho však srazit ze vzduchu stočenou špičkou
                                    klobouku.
                                    „Ne, ale abych pravdu řekla, tak netuším, jak teď vlastně vypadá.“
                                    „Co tím chceš říct, že netušíš, jak teď vypadá?“
                                    Lulu se spirálovitě snáší ze své hole a tam, kde se dotkne nohama země, vyraší
                                    několik sedmikrásek. „Víš, on
                                    tudát je tak trochu svéhlavička. Kdykoliv ho odložím, vezme na sebe jinou podobu.“
                                    Zatímco Tristana podrážděně vrčí, vysílá Lulu skrz stromy proud zářivého světla.
                                    Neviditelná síla vyhazuje do
                                    vzduchu dvojici Noxijců. Dopadají přímo do potoka, a jakmile se dotknou hladiny,
                                    zasypávám je hejnem žab.
                                    Kyblíčnatky mají jazyky pokryté slizem vyvolávajícím přeludy, takže oba vojáky
                                    nejspíš čeká výlet na měsíc a
                                    zpět.
                                    „Takže by mohl vypadat jako cokoliv?“ ptá se Tristana.
                                    „Přesně tak,“ souhlasí Lulu. „Hledej ho jenom koutkem oka. Změní podobu, jen když si
                                    myslí, že se na něj
                                    díváš.“
                                    „Netušila jsem, že to kdy řeknu, ale kéž by tu teď s námi byl Heimer,“ povzdechne si
                                    Tristana. „Ty jeho
                                    magibrýle by se nám teď vážně šikly.“
                                    „Nebuď hloupá,“ ohrazuje se Lulu. „Tím bychom přišly o všechnu legraci.“
                                    Tristana se otáčí na patě a střílí po Noxijci, který k ní právě přiskočil. Její
                                    dělová koule ho zasahuje přímo
                                    do hrudi a odráží ho do trnitého keře, který je náhle mnohem trnitější než před
                                    chvílí.
                                    „Legraci?“ ptá se. A pak se zakření. „Víš ty co? Vlastně máš pravdu. Trochu se s
                                    těmi nekňuby pobavíme. Chyť
                                    se.“
                                    Lulu se zasměje a obejme Tristanu kolem krku, jako by jí chtěla dát velký ulepený
                                    polibek. Tristana znovu
                                    vystřelí, tentokrát však dělem míří pod sebe. Dvě yordlice s hromovým zaburácením
                                    vyletí do vzduchu zpoza
                                    klády pokryté květinami a šípy a obloukem si to sviští nad hlavami postupujících
                                    vojáků. Noxijci ohromeně
                                    sledují, jak obě postavičky rotují vzduchem a melodickými hlásky se tomu hihňají.
                                    Kdo ví, co ozbrojenci asi vidí? Určitě něco podivného. Yordlí zkrášlení je hodně
                                    nestálé a ani oni sami
                                    většinu času nevědí, jak pro své okolí vypadají.
                                    Z Luluiny hole se spirálovitě rozlétají zářivé výboje, a kamkoliv dopadnou, tam se
                                    Noxijci hroutí k zemi v
                                    záplavě okvětních lístků a jisker, jež pálí jako kapky hadího jedu. Yordlice
                                    dopadají na nohy, a zatímco se
                                    Tristana otáčí a střílí po otáčejících se Noxijcích, Lulu klesá na všechny čtyři a
                                    spěšně hledá tudát.
                                    „Pojď ke mně, tudátíku,“ šeptá trávě. „Pěkně prosím, smutně koukám! Slibuju, že
                                    příště budeš vybírat cíl cesty
                                    ty.“
                                    Tudát – nebo jak se vlastně ta věc opravdu jmenuje – jí neodpovídá, ale cítím, že se
                                    od ní kutálí někam pryč.
                                    Tedy, on se vlastně nekutálí, to ne, spíš je tam, kde není ona. Je to taková hodně
                                    stará a mocná magie,
                                    zároveň ale obsahuje určitou dávku dětinské rozvernosti. Jako by to bral za nějakou
                                    veselou hru. A možná ano,
                                    protože Lulu se při pronásledování tudátu pobaveně směje, točí se dokola a pobíhá
                                    mýtinou jako lasička, která
                                    se honí za vlastním ocasem. Když už ho má Lulu konečně na dosah, změní se na
                                    velikého šneka. A jakmile od něj
                                    ulepenou ruku odtáhne, v záblesku světla zmizí, objeví se kousek za ní jako panáček
                                    z klacíků s každou nohou
                                    jinak dlouhou a rychle pajdá pryč.
                                    Tristana svou kanonádou nutí Noxijce ležet a nezvedat hlavy. Slyším, že Draven
                                    konečně vysvobodil svou sekeru
                                    ze stříbrokůrky, její hlavice je teď celá ulepená od smůly. Otáčí se, přeskakuje z
                                    jednoho krytu do druhého a
                                    blíží se k Tristaně jako veliká kočka – tělo napjaté jako pružina, v očích ocelové
                                    soustředění. Napřahuje se a
                                    chystá se hodit sekeru.
                                    Náhle k němu přiletí roj bzučících vos, obklopí ho a ze stromů seskáče hejno
                                    rozzuřených veverek. Sekera
                                    zeširoka míjí cíl a její hlavice se noří do země v místech, kde stáli noxijští koně.
                                    Jenže teď tam zbyla jen
                                    změť otisků kopyt a pár pohozených sedel. Draven se zběsile točí a snaží se zbavit
                                    veverek, které ho škrábají
                                    a koušou do paží a krku. Veverky platí v lese za největší rváče. Králíci jsou
                                    kliďasové, ovšem jakmile se
                                    otočíte zády k veverce, ochotně vám ukousne ucho.
                                    Lulu ani nezvedla zrak. Dál pobíhá v kruzích, hihňá se jako děcko a střílí z hole
                                    světelné obláčky.
                                    Ze svého krytu náhle naprosto bez varování vyráží Tamara a utíká přímo k Lulu.
                                    Snažím se ji zpomalit
                                    překážkami vyvolanými mou magií. Zběsilí krtci před ní vyhrabávají díry, ona však
                                    mezi jejich narychlo
                                    nastraženými pastmi hbitě prokličkuje. Ostnolístek po ní švihá trnitými šlahouny,
                                    jenže se pod nimi stačí
                                    skrčit. Rozhlíží se a začíná chápat, že tu má ještě nějakého dalšího protivníka –
                                    neviditelného, se kterým
                                    nemůže bojovat.
                                    „A mám tě!“ vykřikne Lulu a v ruce konečně drží tudát. Ten teď vypadá jako otýpka
                                    větviček převázaná smyčkami
                                    ze stébel trávy a pavučin.
                                    Tamara robinzonádou přeskočí přes zakroucený kořen, který jsem těsně před ní vyrval
                                    ze země, a z kotoulu se
                                    vymrští ihned zpátky na nohy. Napřáhne svůj rapír k ráně a na jeho čepeli se
                                    zaleskne odraz posledních
                                    jiskřiček Luluina hvězdného ohňostroje.
                                    A najednou tam stojí Tristana.
                                    Pozvedá Bumbáce, jako by byl těžší než ještě před chvílí.
                                    Mnohem těžší.
                                    „To je moje kámoška, mrcho,“ říká a tiskne spoušť.
                                    Rána z kanónu je naprosto ohlušující a tak silná, že se k nebi vznáší hejna ptáků
                                    hnízdících až o dvě řeky dál
                                    směrem na západ. Z hlavně vyšlehávají ohnivé jazyky a hned za nimi následuje obří
                                    dělová koule. Zpětný ráz má
                                    takovou sílu, že se Tristana točí jako káča, ovšem to není nic proti tomu, co
                                    výstřel udělal s Tamarou.
                                    Letí pozadu, jako by jí dal ránu pěstí rozzuřený kamenný golem. Mizí někde mezi
                                    stromy a myslím, že se jen tak
                                    nezvedne.
                                    Náhle Tristanu popadne za zátylek jakási ruka a zvedne ji do vzduchu. Bumbác padá na
                                    zem a Draven si yordlici
                                    prohlíží s pobaveným úšklebkem na poškrábané a krvácející tváři.
                                    „U Vlkova ocasu, co to tady máme?“
                                    „Pusť mě na zem, hulváte přerostlá!“ ječí na něj Tristana.
                                    Kope kolem sebe a máchá pěstmi, ale ať se snaží sebevíc, nedosáhne na něj. Draven
                                    nakloní hlavu na stranu a
                                    očividně mu nejde na rozum, koho to vlastně chytil.
                                    „Hele, proč si nevybereš někoho stejně velkého, jako jsi sám?“ křičí Lulu a míří na
                                    Dravena svou holí. Po celé
                                    její délce víří divoké jiskry, to však na Dravena zřejmě žádný velký dojem nedělá.
                                    „Tak ukaž, co umíš, prcku,“ říká. „Nemáš nic, čím bys mohla Dravenovi ublížit.“
                                    V oslepujícím záblesku vyráží z Luluiny hole proud jisker.
                                    A míjí.
                                    Draven se směje a roztáčí sekeru.
                                    Pak přes něj ovšem padne velký stín a on se ohlédne.
                                    V tu chvíli si konečně uvědomí, že Lulu vůbec neminula.
                                    Nad Dravenem se tyčí králík s napůl ukousnutým uchem. Je přinejmenším dvakrát vyšší
                                    než on. Zvolna chroupe
                                    mrkev – mrkev dlouhou jako Dravenova paže. Noxijec pouští Tristanu na zem a obří
                                    králík si přiloží dva
                                    špalíkovité prsty k očím, načež jimi s nevlídným pohledem bodne směrem k Dravenovi.
                                    Draven je válečník a bojoval už proti nejedné příšeře, ovšem tohle je moc i na něj.
                                    Otáčí se, plnou rychlostí
                                    utíká k lesu a zastavuje se jen na okamžik, aby zvedl ze země svou druhou sekeru.
                                    Zbytek Noxijců už buď dávno
                                    prchl, nebo se při pohledu na obřího králíka dal na pomalý ústup do podrostu. Něco
                                    mi říká, že pro pochod
                                    hlavního vojska raději najdou jinou cestu.
                                    Tristana se obrací ke králíkovi s ohlodaným uchem.
                                    „Díky,“ povídá, ovšem zvíře jí neodpovídá. Jak jsem řekl, není to zrovna mluvka.
                                    Otáčí se a s dunivým hopkáním míří ke své noře. Než se ocitne před jejím vchodem, má
                                    už více méně zpět svou
                                    normální výšku. Už jen poslední zavrtění ocáskem, malý obláček hlíny vykopnutý do
                                    vzduchu a je uvnitř.
                                    Tristana si hází Bumbáce přes rameno. „Máš ten svůj tudát?“
                                    Lulu ho vítězoslavně pozvedne. „Zlobivý tudát. Že se nestydíš, takhle mi utíkat!“
                                    Tristana jen zavrtí hlavou a ostrým krokem míří zpátky ke stromu, ze kterého
                                    vypadly. Za ní poskakuje Lulu,
                                    jíž nad hlavou bzučí Pix – zapřáhl si dvojici vos a teď se jimi nechává s výskáním
                                    táhnout.
                                    Lulu srovnává s Tristanou krok a mává tudátem na strom způsobem, který může být
                                    přesně propočítaný, nebo také
                                    třeba jen naprosto nahodilý. Tak nebo tak, zabralo to a na kmeni stříbrokůrky se
                                    znovu objevují tenké rýhy.
                                    Mou měsícem zalitou mýtinou se opět rozlijí paprsky slunce probouzejícího se v zemi
                                    yordlů. Cítím její
                                    starodávnou magii a vysílám k ní vzduchem pulz své vlastní energie s přáním, aby
                                    moje dvě přítelkyně zažily na
                                    svých cestách hodně zajímavého.
                                    Lulu se na chvíli zastaví a ohlédne se přes rameno.
                                    „Děkuji,“ říká a já v jejím srdci cítím bezmeznou radost.
                                    Krása mého palouku je díky ní rázem ještě bohatší.
                                    „Tak pojď, musíme vyrazit,“ povídá Tristana.
                                    „Kam tak pospícháš?“
                                    „Musíme zmizet, než se ti Noxijci vrátí.“
                                    „Já myslím, že ti se už jen tak neukážou,“ praví Lulu se širokým úšklebkem.
                                    Světlo portálu se rozlévá do okolí v zářivé, pulzující spirále, jež yordly přijímá
                                    do své náruče. Jejich
                                    podoby se rozmazávají a hlasy s narůstající vzdáleností slábnou. Přesto slyším
                                    Tristanina poslední slova a
                                    mýtinou při nich nepokojně přeletí třepotavý závan chladného větru.
                                    „Jsou to Noxijci,“ říká. „Ti se vždycky vrátí.“
                                </p>
                            </div>
                        </div>
                    </section>
                    <br>
                    <div class="col-12 border-bottom border-top tz0 b tz0 n5 p-4">
                        <p class="black uprostred1">Kronika</p>
                        <img class="card-img-top or" src="../../img/header.png" alt="header">
                        <h3 class="card-text black uprostred1">Svědectví zlomeného meče</h3>
                    </div>
                    <hr class="tz h p-2">
                    <section>
                        <h2 class="text-center tz karta">I. část</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Nabroušená radlice pluhu se zarývala do kamenité půdy a obracela útroby zimy vzhůru
                                    k jarní obloze. Riven
                                    kráčela po malém políčku za volským spřežením a svou pozornost dělila mezi ovládání
                                    široké vidlice a cizí
                                    slova, která neobratně převalovala na jazyku.
                                    „Emai. Fair. Svasa. Anar.“
                                    Každý krok zaplňoval vzduch zemitou vůní čerstvě probouzené půdy. Dřevěná držadla,
                                    která Riven pevně svírala v
                                    rukou, během posledních pár dní probudila dřímající mozoly a prchavé vzpomínky.
                                    Riven se kousla do rtu, zaplašila plíživou myšlenku a pokračovala v práci.
                                    „Matka. Otec. Sestra. Bratr.“
                                    Vyhublý volek myknul uchem, zatáhl a pluh vymrštil do vzduchu hromádku malých
                                    kamenů. Některé z nich Riven
                                    zasáhly, ona si jich však nevšímala. Byla oblečená v hrubě utkané hazuce, jejíž
                                    hlínou zašpiněné rukávy si
                                    srolovala do tlustých pásů kolem předloktí. Kalhoty z téhož materiálu měly zemitě
                                    žlutou barvu. Muži, kterému
                                    původně patřily, by jejich ohrnuté nohavice už jistě byly krátké, jí se však otíraly
                                    o kotníky a vršky
                                    prostých, bahnitou krustou obalených bot.
                                    „Emai. Fair. Svasa. Anar.“ Riven dál opakovala ona slova jako nějakou mantru a
                                    snažila se vrýt si je do
                                    paměti. „Erzai, syn. Dyeda…“
                                    Aniž by zpomalila, otřela si čelo do rukávu a odsunula si tak z obočí pramen vlasů
                                    zvlhlý potem. V pažích měla
                                    velkou sílu a snadno udržela pluh jednou rukou. Starý farmář odešel do domu přinést
                                    měch s vodou a oběd. Řekl,
                                    že může přestat a počkat ve stínu pod korunami stromů na kraji lesa, jenž pole
                                    lemoval, Riven však trvala na
                                    tom, že svou práci nejprve dokončí.
                                    Čerstvý vánek, jenž jí ofoukl zpocený zátylek, ji přinutil se ohlédnout. Noxijská
                                    říše se snažila podrobit si
                                    Ionii. A když Ionie odmítla pokleknout, pokusil se ji Noxus zlomit. Riven
                                    pokračovala v soustředěné chůzi za
                                    pluhem. Jaro do této země přišlo bez ohledu na veškerou sílu Říše. Od vyhnání
                                    Noxijců uplynul již více než rok
                                    a šeď a hněď deště a bahna konečně ustupovaly výhonkům zeleně. Samotný vzduch jako
                                    by voněl příslibem nových
                                    začátků. Naděje. Riven si povzdechla a hrubě zastřižené konečky vlasů se jí otřely o
                                    bradu.
                                    „Dyeda. Dcera,“ začala znovu odhodlaně recitovat cizí slova. Chytla dřevěná držadla
                                    oběma rukama. „Emai.
                                    Fair.“
                                    „Správně to je fa-ir,“ ozval se hlas ze stínů lesa.
                                    Riven ztuhla. Rukojeť pluhu se jí zazmítala v sevření a kožené opratě přinutily
                                    volka zastavit. Pluh se zasekl
                                    do tvrdé hroudy a kovově zadrnčel, když svým ostřím narazil do kamene.
                                    Onen hlas nepatřil starci.
                                    Riven zvolna vydechla pootevřenými rty a snažila se utišit divoce bušící srdce. Byl
                                    to jen jeden hlas, mohou
                                    si však pro ni dojít i další. Zápolila s lety výcviku, které ji nutily zaujmout
                                    obranný postoj. Místo toho
                                    zklidnila tělo a otočila se zpět k pluhu a trpělivě čekajícímu zvířeti. Riven si
                                    přišla příliš lehká. Vší
                                    silou sevřela dřevěné rukojeti pluhu. U pasu jí chyběla váha, která ji ukotvovala a
                                    zároveň jí byla oporou.
                                    Místo ní měla na pravém boku jen malý nožík, který sotva cítila. Jeho krátká zahnutá
                                    čepel byla dobrá tak na
                                    krájení jablek a odřezávání paličaté vegetace, nic víc.
                                    „Vyslovuje se to fa-ir.“
                                    Mluvčí se vynořil na kraji pole, kde se střetávalo s hustým hájkem jantarových
                                    sosen.
                                    „Uprostřed je pomlka,“ řekl muž kráčející vpřed. Divokou hřívu tmavých vlasů měl
                                    staženou z tváře. Přes ramena
                                    mu splýval pletený plášť. Jak si Riven všimla, nezakrýval zcela ani kovový chránič
                                    na levém rameni, ani meč,
                                    jenž mu bez pochvy visel u boku. Na první pohled se jednalo o válečníka, nesloužil
                                    však žádnému rodu ani
                                    úřadu. Byl to tulák.
                                    A nebezpečný, o tom nepochybovala.
                                    „Fa-ir,“ zopakoval.
                                    Riven mlčela. Ne snad proto, že by se jí nedostávalo slov, ale kvůli přízvuku, jehož
                                    je nedokázala zbavit.
                                    Obešla pluh, aby stál mezi ní a hovorným cizincem. Zastrčila si pramen vlasů za ucho
                                    a v předstíraném zájmu o
                                    kámen, na který najela, se sklonila, aby zkontrolovala radlici. Její čepel, určená k
                                    obracení jílu a hlíny by
                                    byla určitě mnohem užitečnější než její nožík. Ráno pozorovala starého farmáře, když
                                    ji připevňoval na dřevěný
                                    rám, a tak věděla, jak ji uvolnit.
                                    „Nevzpomínám si, že bych tě viděl ve vesnici, když jsem tu byl posledně, ale od té
                                    doby uteklo už hodně vody,“
                                    prohlásil muž. V jeho hlase se ozývala lhostejná drsnost dlouhého času stráveného na
                                    cestách.
                                    Všudypřítomné bzučení hmyzu jako by nabralo na hlasitosti, když Riven odmítla
                                    vyplnit ticho, jež mezi nimi
                                    nastalo.
                                    „Doneslo se mi, že prý byli povoláni soudci, aby si vyslechli nové důkazy v případu
                                    smrti staršího Soumy,“
                                    pokračoval ozbrojenec.
                                    Riven jej ignorovala a poplácala po boku trpělivého volka. Přejela prsty po koženém
                                    řemení zkušenými pohyby
                                    člověka, který se vyzná v postrojích pro koně a dobytek, a odehnala komára od
                                    volových velkých, tmavých očí.
                                    „Ovšem pokud jsi v téhle zemi nová, zřejmě toho o té vraždě moc nevíš.“
                                    Při té zmínce pozvedla hlavu a přes hřbet nevinného zvířete se střetla s cizincovým
                                    pohledem. Přes kořen nosu
                                    se mu táhla jizva. Riven napadlo, zda ten, kdo mu ji způsobil, ještě stále žije. V
                                    očích toho neznámého muže
                                    spatřila tvrdost, pod níž se však ukrývala zvědavost. Skrz podrážky svých tenkých
                                    kožených bot Riven ucítila
                                    chvění země. Vzduchem se nesl zvuk ženoucí se bouře, nebe však bylo zcela bez
                                    mráčku.
                                    „Někdo se blíží,“ řekl muž s úsměvem.
                                    Riven pohlédla přes rameno na kopec, za kterým stál starcův statek. Nad nízkým
                                    hřebenem se právě objevila
                                    šestice ozbrojených jezdců a namířila své oře dolů k čerstvě zoranému políčku.
                                    „Tamhle je,“ zvolal jeden z nich. Měl silný přízvuk a Riven jen s obtížemi
                                    rozplétala nuance jazyka, který se
                                    tak pracně učila.
                                    „Ale... je sama?“ zeptal se druhý, mžouraje do stínů mezi stromy.
                                    Pluh i Riven krátce ovanul slabý větřík a zmizel pod příkrovem lesa. Podívala se na
                                    místo, kde ještě před
                                    okamžikem stál onen cizinec, avšak jako by se po něm slehla zem. Blížící se jezdci
                                    neplýtvali časem na plané
                                    přemýšlení.
                                    „Možná duch,“ oznámil se smíchem vůdce svým mužům. „Někdo, koho zabila, se přišel
                                    mstít.“
                                    Ozbrojenci pobídli koně do cvalu a začali kolem Riven kroužit, aniž by je zajímalo,
                                    že tím ničí brázdy, které
                                    tu celé dopoledne vyrývala. Velitel jezdců měl přes hřbet svého oře přehozený jakýsi
                                    tuhý podlouhlý balík
                                    omotaný kusem látky. Riven z něj nespouštěla oči, zatímco kopyta ostatních zvířat
                                    udusávala zkypřenou zeminu
                                    zpět na hutný jíl.
                                    Naposledy se podívala na radlici pluhu. Dva z jezdců pozvedli samostříly. Zabili by
                                    ji dřív, než by se dostala
                                    k jedinému z nich. Prsty jí svrběly touhou dotknout se potenciální zbraně, její mysl
                                    je však usilovně prosila,
                                    aby zůstaly v klidu.
                                    Všechny svaly se jí napjaly. Tělo dlouho cvičené k boji se nedalo jen tak snadno
                                    upokojit. V uších jí začal
                                    hučet ohlušující proud krve. Zemřeš, burácel, ale oni také.
                                    Riveniny prsty se zvolna vydaly k radlici.
                                    „Nechte ji být!“ Hlas farmářovy ženy byl silný z volání na zaběhlé krávy, a jak se
                                    nesl nad polem, osvobodil
                                    Riven od jejího sebezničujícího nutkání. „Aso, pospěš si. Musíš něco udělat.“
                                    Zatímco se farmář s manželkou blížili z kopce, přestali jezdci kolem Riven kroužit.
                                    Silně si skousla vnitřní
                                    stranu tváře. Soustředila se jen na ostrou bolest a snažila se potlačit touhu
                                    vrhnout se do boje. Nemohla na
                                    jejich poli prolít ionskou krev.
                                    „Řekl jsem vám, že máte zůstat doma, dokud neskončíme,“ obořil se na ně velitel.
                                    Stařík jménem Asa nejistě klopýtal po zryté zemi. „Neudělala nic špatného. To já vám
                                    ho přinesl,“ řekl a
                                    ukázal na onen tajemný balík. „Já za to ponesu odpovědnost.“
                                    „Mistře Konte. Dědečku,“ řekl vůdce. Koutky jeho úzkých rtů se pozvedly v povýšeném
                                    úsměvu. „Vy víte, co je
                                    zač. Má na svědomí spoustu špatného. Být to na mně, na místě bychom ji zabili.“
                                    Podíval se na Riven a otráveně
                                    nakrabatil nos. „Ale bohužel, budete mít možnost vypovídat se dosyta u slyšení.“
                                    Zatímco velitel jezdců mluvil, Riveniny nohy se zabořily do vlhké hlíny, takže
                                    nemohla učinit ani krok.
                                    Zmocnil se jí pocit, že se boří do bažiny, která ji chce pohltit. Se srdcem bušícím
                                    o překot a pramínkem
                                    studeného potu stékajícím mezi lopatkami se snažila osvobodit. Její mysl se
                                    nacházela v jiném čase, na jiném
                                    poli. Na tom, kde koně ržáli bolestí a dupali kopyty po krví nasáklé zemi.
                                    Riven zavřela oči dřív, než se před nimi mohly odehrát další hrůzné vzpomínky.
                                    Zhluboka se nadechla. Tuhle
                                    zemi zaplavují jarní povodně, ne mrtví, opakovala si v duchu. Až otevřu oči, budou
                                    tu jen živí.
                                    A když tak učinila, stála opravdu na čerstvě zoraném poli, ne nad otevřeným hrobem.
                                    Velitel sesedl a vykročil
                                    směrem k ní. V rukou držel okovy a těch několik kusů spleteného ionského kovu bylo
                                    daleko krásnějších než
                                    cokoliv, čím spoutávali zločince v její staré vlasti.
                                    „Své minulosti neutečeš, noxijská čubko,“ pronesl s tichým triumfem v hlase.
                                    Riven pohlédla od ostré radlice ke starému manželskému páru. Do jejich tváří vryla
                                    bolest už tak dost vrásek.
                                    Nemohla jim přidat další. Nesměla. Riven se snažila vetknout si ten obraz do paměti
                                    – to, jak jeden druhého
                                    drží a jsou si navzájem oporou. Ten okamžik křehkého vzdoru, který stejně nemohl nic
                                    změnit. Když si starý muž
                                    otřel rukávem kapku stékající mu po tváři, musela odvrátit zrak.
                                    Riven nastavila vůdci jezdců svá zápěstí. Jeho samolibý úšklebek odrazila chladným
                                    pohledem a nechala ho, aby
                                    jí kolem kůže zacvakl proužky oceli.
                                    „Neboj se, dyeda,“ zvolala farmářova žena. Riven v jejím hlase zaslechla naději.
                                    Bylo jí až příliš. Příliš
                                    mnoho naděje. A zatímco Riven odváděli, vítr k ní stále přinášel osamělá slova a
                                    vůni čerstvě zorané půdy.
                                    „Dyeda,“ šeptal. „Řekneme jim, kdo jsi.“
                                    „Dyeda,“ zašeptala Riven v odpověď. „Dcera.“





                                    Celé dva dny od chvíle, co se dívka nechala odvést, strávila Shava Konte pomáháním
                                    svému muži opravovat
                                    podupané brázdy a osázet pole. S ní by to bylo mnohem rychlejší, a pokud by ještě
                                    žili jejich synové, ona a
                                    Asa by to nemuseli dělat vůbec.
                                    Onoho chladného jitra, kdy mělo dojít k přelíčení, vyrazili manželé ještě dřív, než
                                    stačily první paprsky
                                    úsvitu dopadnout na střechu vesnické radnice. Věděli, že dlouhá cesta do města
                                    zabere jejich starým kostem víc
                                    času než zamlada.
                                    „Vědí, že je Noxijka.“
                                    „Děláš si zbytečné starosti,“ řekla Shava a párkrát tiše mlaskla jazykem. Rychle si
                                    uvědomila, že tento tón se
                                    hodí spíš pro uklidnění slepic než manžela, a povzbudivě se na něj usmála.
                                    „Noxijka. K tomu, aby ji označili za vinnou, víc nepotřebují,“ zamumlal Asa do ručně
                                    pletené vlněné šály,
                                    kterou měl omotanou kolem krku.
                                    Shava, jež strávila velkou část života naháněním paličatých zvířat do řeznické
                                    stodoly, se prudce zastavila a
                                    otočila ke svému manželovi.
                                    „Neznají ji tak dobře jako my,“ prohlásila a bodla ho prstem do hrudi. Z očí jí
                                    sršelo podráždění. „Proto ji
                                    jdeš hájit, ty starý kozle.“
                                    Asa svou ženu dobře znal a věděl, že dohadovat se s ní by nemělo žádný smysl. Jen
                                    mírně pokýval hlavou. Shava
                                    nespokojeně zafuněla a vyrazila znovu na cestu. Ticho je doprovázelo až do středu
                                    města. Radniční síň se už
                                    začínala zaplňovat. Když žena spatřila ten dav, jala se rychle prodírat skrz úzký
                                    prostor mezi lavičkami ve
                                    snaze najít nějaké místo co nejvíc vepředu... až nečekaně zakopla o nataženou nohu
                                    nějakého podřimujícího
                                    opilce.
                                    Zatímco se stará žena s tichým vyjeknutím kácela kupředu, ze spáčových úst se
                                    vydralo zabručení. Vzápětí jeho
                                    ruka vystřelila kupředu jako blesk a ocelovým sevřením zachytila stařenku za paži
                                    dřív, než dopadla na
                                    kamennou podlahu.
                                    „Musíte si dávat pozor, babičko,“ zašeptal cizinec uctivě. Z jeho dechu byl stále
                                    cítit včerejší alkohol, jeho
                                    slova však zněla jasně. Jakmile žena získala zpět svou ztracenou rovnováhu, stisk
                                    opět povolil.
                                    Věnovala svému nečekanému zachránci pohled plný opovržení, pod jehož silou se muž
                                    stáhl hlouběji do stínu
                                    svého pláště, který měl omotaný kolem ramen a tváře. Jizva táhnoucí se přes silný
                                    nos zmizela v temnotě.
                                    „Radniční síň není vhodné místo pro zotavení z noci vyplněné prostopášností, mladý
                                    muži.“ Shava si upravila
                                    šaty a na špičce brady se jí zračilo pohrdání. „Dnes se tu bude rozhodovat o životě
                                    ženy. Zmizte dřív, než vás
                                    soudci požádají, abyste se zodpovídal za své vlastní prohřešky.“
                                    „Shavo,“ dostihl konečně stařík svou manželku a položil jí ruku na paži. „Pokud tu
                                    máme něčemu pomoct, musíš
                                    zachovat chladnou hlavu. Nechtěl nikomu ublížit. Nech ho být.“
                                    Cizinec v kápi pozvedl dva prsty v gestu pokorné omluvy, svou tvář však ponechal
                                    skrytou. „Trefila jste se
                                    naprosto přesně, babičko,“ odvětil s pobavením v hlase.
                                    Shava pokračovala v chůzi a své pobouření si nesla jako vzácný dar. Její manžel se
                                    vydal za ní, ještě však
                                    mírně naklonil hlavu.
                                    „Nesuď ji příliš rychle, chlapče. Bojí se, že tu bude odsouzena nevinná duše ještě
                                    dřív, než se ukáže pravda.“
                                    Muž v kápi za odcházejícím starcem chápavě zabručel. „Tak to jsme dva, dědečku.“
                                    Asa se při těch podivných, šeptem pronesených slovech překvapeně otočil. Místo bylo
                                    prázdné, jen slabý vánek
                                    krátce zašustil oblečením nedaleké dvojice ponořené do rozhovoru. Cizinec v plášti
                                    tou dobou již stál ve stínu
                                    na druhém konci radniční síně.





                                    Shava si vybrala místo k sezení v popředí shromážděného davu. Hladký povrch
                                    dřevěných lavic měl být pohodlný –
                                    splétači dřeva je upravili tak, aby zdůrazňovaly rovnováhu a harmonické diskuse o
                                    občanských povinnostech –
                                    ovšem stará žena se na svém místě stále ošívala a poposedávala si. Stočila zrak ke
                                    svému manželovi, který na
                                    malé rozvrzané stoličce trpělivě čekal, až ho předvolají. Vedle Asy stál soudní
                                    zřízenec a dloubal se v zubech
                                    kusem dřeva. Poznala v něm Melkera, velitele jezdců, kteří si přijeli pro Riven.
                                    Probodávala jej pohledem, on
                                    si toho však nevšímal. Sledoval dveře v zadní části místnosti. Když se otevřely a
                                    následně se zaduněním
                                    zapadly za trojicí postav v temných hávech, bleskově se narovnal a odhodil dřívko,
                                    jímž se předtím šťoural v
                                    ústech.
                                    Soudci rozprostřeli svá jemná roucha, usedli za hlavní stůl a rozhlédli se po
                                    zaplněné síni. Ruch, jenž se do
                                    této chvíle rozléhal sálem, se změnil v nervózní ticho. Jedna z těch tří, vysoká
                                    štíhlá žena se sokolím nosem,
                                    s vážným výrazem povstala.
                                    „Tento tribunál byl svolán, aby vyslechl nová svědectví ve věci smrti staršího
                                    Soumy.“
                                    Shromážděním se začal šířit sílící šepot, jako by v jeho středu hnízdilo hejno
                                    sarančat. Někteří lidé o onom
                                    novém důkazu již slyšeli, většina však dorazila kvůli zprávě, že se v jejich řadách
                                    nachází nějaký Noxijec.
                                    Žádné neoficiální zvěsti však nezměnili to, co už dávno všichni věděli: smrt
                                    staršího Soumy nebyla nikterak
                                    záhadná. Jeho meditační síň převrátila naruby technika větru a stopy této magie byly
                                    jako důkaz naprosto
                                    dostačující. Kromě Soumy samotného vládl touto silou jen jediný další člověk.
                                    Nedostatečně zhojená rána se znovu otevřela. Sdílená mysl davu se spojila v okamžiku
                                    sdílené bolesti. Kdyby
                                    starší nepadl, ujišťovali se navzájem, neutrpěla by vesnice tak tragické ztráty.
                                    Krátce po té vraždě
                                    zmasakroval oddíl Noxijců mnoho lidí po cestě do Navori. Mnoho synů a dcer přišlo o
                                    život během onoho
                                    noxijského útoku – útoku, jenž nabral na síle poté, co Soumova smrt vychýlila misky
                                    z rovnováhy. A co hůř,
                                    vina za to padla na hlavu jednoho z jejich vlastních lidí.
                                    Do všeobecného šumu zazněl jasný hlas.
                                    „Vždyť přece víme, kdo staršího Soumu zavraždil,“ řekla Shava rozpraskanými rty.
                                    „Byl to ten zrádce Yasuo.“
                                    Dav přikývl a trpký souhlas se jím šířil jako vlnky na jezeře.
                                    „Kdo ovládal techniky větru staršího Soumy? Yasuo!“ dodala Shava. „A Yone se z
                                    pronásledování svého prohnilého
                                    bratra ještě nevrátil. Jako by se po něm země slehla. Nejspíš má ten zbabělec na
                                    svědomí i jeho.“
                                    Vesničané opět rozčileně zareptali a tentokrát se navíc i hlasitě dožadovali Yasuovy
                                    krve. Shava se opět
                                    posadila, spokojená, že se otázka viny stočila zpět ke správné osobě.
                                    Soudkyně s dravčím nosem pocházela z dlouhé linie splétačů dřeva, kteří prosluli
                                    svou schopností rozplést a
                                    narovnat i ty nejpevnější suky. Pozvedla dokonalou kouli z tvrdého kaštanového dřeva
                                    a rozhodně s ní udeřila o
                                    podložku z černého gagátu. Ten ostrý zvuk přiměl dav utichnout a do síně se vrátil
                                    pořádek.
                                    „Tento tribunál zajímají vědomosti a osvícení ve vztahu k faktům o smrti staršího
                                    Soumy,“ prohlásila. „Chcete
                                    snad stát v cestě osvícení, paní…?“
                                    Stařena pohlédla na svého manžela a pocítila, jak se jí po tvářích rozlévá pálivý
                                    ruměnec. „Konte. Shava
                                    Konte,“ řekla o poznání méně sebejistým hlasem. Sklonila hlavu. Starý muž na
                                    stoličce na ni pohlédl a otřel si
                                    kapky potu, jež se mu leskly na holém temeni.
                                    „Jak jsem již řekla, dorazili jsme, abychom se seznámili s novými důkazy.“ Sokolí
                                    soudkyně přeletěla očima po
                                    davu ve snaze zjistit, zda se v něm nenachází nějaký další nepoddajný suk, a kývla
                                    na zřízence Melkera.
                                    „Přiveďte ji, prosím.“
                                </p>
                            </div>
                        </div>
                    </section>
                    <section>
                        <h2 class="text-center tz karta">II. část</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">
                                    Od chvíle, kdy tribunál zasedl, se zatažená obloha stačila projasnit. Když se tedy
                                    mohutné dveře v zadní části
                                    síně znovu otevřely, spatřila Riven místnost plnou vesničanů, rozdělenou na dvě
                                    poloviny oslepujícím paprskem
                                    denního světla. Překročila práh a ten pohyb rozvířil nehybný vzduch v hale jako
                                    uvolnění dlouho zadržovaného
                                    dechu.
                                    Dveře se za ní zavřely. Dva bojoví kněží ji vedli širokou uličkou, která protínala
                                    shromáždění. Radniční síň
                                    se opět ponořila do ponurého příšeří, narušovanému světlem z kruhových oken
                                    zasazených do vysokého stropu a z
                                    válcovitých lamp visících ze zdobených trámů pod střechou. Když procházela kolem
                                    Shavy Konte, všimla si, jak
                                    ztěžka polkla.
                                    Věděla, co viděli. Ženu s bílými vlasy rozčepýřenými slámou po těžké noci strávené v
                                    cele. Cizinku. Nepřítele.
                                    Dceru Noxu.
                                    Únava tížila Riveniny kosti jako bahno z pole, jímž měla zamazané šaty. Cítila se,
                                    jako by její samotná duše
                                    byla ztuhlá a pokřivená, když však její zrak padl na starce na stoličce, přinutila
                                    se napřímit záda.
                                    Přistoupila před trojici soudců usazených na pódiu. Ta uprostřed, s tvrdým pohledem
                                    ve tváři, pokynula Riven,
                                    aby se posadila, místo aby před nimi stála v okovech.
                                    Dřevěnou židli vytvarovanou pomocí magie Riven odmítla. Ve zřízenci poznala vůdce
                                    jezdců, kteří pro ni přijeli
                                    na políčko starých manželů. Na úzkých rtech měl tentýž arogantní úsměv jako předtím.
                                    „Jak chceš, přitížíš tím jen sobě.“
                                    Pak se s výrazem zadostiučinění posadil na židli sám. Prostřední soudkyně věnovala
                                    zřízenci káravý pohled a
                                    obrátila svou pozornost k Riven.
                                    „Vím, že nepocházíš z této země. Zdejší nářečí je obtížné. Budu tedy hovořit obecnou
                                    řečí, abychom si všichni
                                    lépe rozuměli.“
                                    Stejně jako většina Noxijců zvládla Riven obecnou řeč Ionie dost na to, aby dokázala
                                    vydávat a přijímat
                                    rozkazy, avšak stejně jako země mělo i nářečí každé vesnice svou jedinečnou
                                    osobnost, okořeněnou duchem
                                    místních obyvatel. Přikývla soudkyni a čekala.
                                    „Jak se jmenuješ?“
                                    „Riven,“ odpověděla. Její chraptivý hlas zněl jako havraní krákání.
                                    „Přineste jí vodu.“
                                    Zřízenec vstal, došel pro měch a prudkým pohybem ho zajatkyni podal. Riven se na vak
                                    podívala, ale nevzala si
                                    ho.
                                    „Je to jen voda, dítě,“ naklonil se přes stůl jeden z mužů sedících po boku hlavní
                                    soudkyně. „Bojíš se snad,
                                    že tě chceme otrávit?“
                                    Riven potřásla hlavou a nabízenou tekutinu odmítla. Odkašlala si, odhodlaná hovořit
                                    bez žádné další pomoci.
                                    Zřízenec našpulil rty a zhluboka se napil, až mu pár kapek vody vyteklo z koutku úst
                                    na bradu. Blýskl na ni
                                    zuby v triumfálním úsměvu.
                                    „Byla jsi předvedena před tuto radu,“ přerušila němý střet soudkyně a obrátila
                                    Riveninu pozornost zpět ke třem
                                    osobám v dlouhých hávech a k davu shromážděnému v síni. „Rádi bychom se totiž
                                    dozvěděli, co nám můžeš sdělit.“
                                    „Nejsem tedy odsouzená?“
                                    Soudkyně dospěla k názoru, že své překvapení nehraje.
                                    „Nevím, jakým způsobem je spravedlnost vykonávána tam, odkud pocházíš, ale my zde
                                    věříme, že jí musí nejprve
                                    předcházet porozumění a osvícení,“ vysvětlovala Riven jako malému dítěti. „Domníváme
                                    se, že máš poznatky
                                    ohledně jisté události, která má pro tuto komunitu nesmírný význam. Pakliže tyto
                                    poznatky odhalí zločin, může
                                    následovat rozsudek a odpovídající trest.“
                                    Riven přejela očima ze soudkyně na Asu a zase zpět. V Noxu se spravedlnost často
                                    rozhodovala v boji. Pokud měl
                                    dotyčný štěstí, bylo toto rozhodnutí rychlé a nacházelo se na ostrém konci zbraně.
                                    Riven na soudkyni ostražitě
                                    pohlédla. „Co chcete vědět?“
                                    Žena se opřela v křesle. „Odkud pocházíš, Riven?“
                                    „Nemám žádnou vlast.“
                                    Soudkyniny zúžené oči Riven prozradily, že její slova jsou zde považována za projev
                                    vzdoru. Žena se sokolí
                                    tváří se nadechla, aby svou chystanou reakci zmírnila. „Musela ses někde narodit.“
                                    „Na statku v Trevale.“ Riven pohlédla na starého muže opodál. „V Noxu,“ dodala.
                                    Radniční síň, která před výslechem vězně celá utichla, se překvapeně nadechla.
                                    „Rozumím,“ pokračovala soudkyně. „Ovšem teď už to místo svým domovem nenazýváš.“
                                    „Když se vás váš domov snaží zabít, je snad stále vaším domovem?“
                                    „Jsi tedy ve vyhnanství?“
                                    „To by naznačovalo, že se toužím jednou vrátit,“ řekla Riven.
                                    „A ne snad?“
                                    „Noxus už není jako dřív.“ Do Rivenina hlasu se vkradlo ostří netrpělivosti. „Mohli
                                    bychom s tím pohnout?“
                                    „Budiž,“ odvětila soudkyně s klidem, který Riven dráždil víc než okovy na zápěstích.
                                    „Dorazila jsi sem s
                                    noxijskou flotilou, že?“
                                    „Nejspíš ano, řekla bych.“
                                    „Ty to nevíš?“ Soudkyně překvapeně pozvedla obočí.
                                    „Nevzpomínám si,“ vysvětlila Riven. Pohlédla úkosem na dav a střetla se s očima
                                    Shavy. Stará žena jí před
                                    časem položila podobnou otázku. Riven zavrtěla hlavou. „Záleží na tom? Došlo k
                                    bitvě. Mnoho lidí zemřelo. Víc
                                    nevím.“
                                    Rivenina slova rozdmýchala v okolním davu bolestivou vzpomínku na válku. Strkali se,
                                    vráželi do sebe rameny a
                                    pokřikovali, jak se všichni najednou snažili postavit.
                                    „Noxijská mrcho,“ zvolal kdosi. „Kvůli tobě přišel o život můj syn!“
                                    Vzduchem proletěla nahnilá lukuma a udeřila Riven do zátylku. Zkvašená šťáva a
                                    dužnina jí vlhce zajely pod
                                    hazuku. Vzduchem zavanul hnilobný puch, Riven však byla rozhodnutá nedopustit, aby
                                    ji vůně smrti zanesla zpět
                                    do onoho dávno zapomenutého okamžiku. Zavřela oči a dovolila dechu, aby unikl z
                                    jejích pootevřených rtů.
                                    V tu chvíli dav vybuchl. Věděla, jak to vypadalo – jako by jí bylo lhostejné, co se
                                    těmto lidem stalo.
                                    „Prosím,“ zašeptala tiše a sama nevěděla, zda se je tím slovem snaží zastavit, nebo
                                    povzbudit, aby dali volný
                                    průchod svému stěží kontrolovanému hněvu.
                                    V odpovědi se po kamenné podlaze rozprskly další přezrálé plody lukumy. Jeden zasáhl
                                    Riven pod koleno.
                                    Zavrávorala a vzhledem ke spoutaným pažím jen stěží udržela rovnováhu.
                                    Soudkyně se vztyčila nad Riven i hlavy sedících vesničanů. Rukáv jejího šatu zavlál
                                    vzduchem, jak udeřila
                                    kaštanovou koulí do kamenné podložky. Dřevěné lavice zvolna zasténaly, zapraskaly a
                                    zaskřípaly, jak se dav
                                    podvolil vůli senátu.
                                    „Rovnováha v této síni bude obnovena!“
                                    Pokáraní vesničané utichli.
                                    „Ano, Riven, členové rady si na tu dobu vzpomínají,“ pokračovala soudkyně, když
                                    nalezla svůj ztracený klid.
                                    „Mnoho Ioňanů… i Noxijců… zahynulo. A ty?“
                                    To byla otázka, která Riven neúnavně pronásledovala. Proč byla ušetřena, zatímco
                                    ostatní ne? Na to nedokázala
                                    nabídnout žádnou uspokojivou odpověď. „Zdá se, že já ne,“ odpověděla tiše.
                                    „Vskutku,“ usmála se radní chladně.
                                    Riven věděla, že jen těžko může říct něco, čím by upokojila truchlící dav. Dlužila
                                    jim pravdu, ona ji však
                                    neznala. Vzpomínky na tu dobu měla rozbité na tisíce střepů. Sklonila hlavu.
                                    „Nevzpomínám si,“ řekla.
                                    Soudkyně ve svých otázkách pokračovala. Riven věděla, že kdyby přestala, nastalé
                                    ticho by jen dalo prostor
                                    dalším vlnám vzteku, který v místnosti vřel.
                                    „Jak dlouho už jsi v této zemi?“
                                    „Nevzpomínám si.“
                                    „Jak ses ocitla v této vesnici?“
                                    „Nevzpomínám si.“
                                    „Byla jsi tu už někdy dříve?“
                                    „Já...“ Riven zaváhala, nedokázala však uchopit onen okamžik, jenž by jí dal jasnou
                                    odpověď. „Nevzpomínám si.“
                                    „Setkala ses se starším Soumou?“
                                    To jméno v ní něco probudilo. Myslí jí probleskla vzpomínka na vzpomínku, zastřená a
                                    ostrá zároveň. Prázdné
                                    místo, kde kdysi žila její minulost, zaplavil hněv. Byla zrazena. A sama zradila.
                                    „Nevzpomínám si!“ vykřikla Riven přemožená pocitem marnosti, až okovy na jejích
                                    zápěstích zachřestily.
                                    „Válka ničí mnohé věci,“ řekla jemně soudkyně. „Některé z nich nejsou vidět.“
                                    Tato slova osvícení Riven trochu uklidnila. „Nevzpomínám si,“ pronesla klidnějším
                                    hlasem než prve.
                                    Soudkyně přikývla. „Jsou tu jiní, kteří dokážou hovořit o tom, co si ty nedokážeš
                                    vybavit.“





                                    Riven sledovala starce, jak zvolna kráčí ke svědecké stoličce umístěné před soudci.
                                    Když si uhlazoval
                                    rozčepýřené husté obočí, prsty se mu chvěly.
                                    „Aso Konte,“ řekla soudkyně trpělivě. „Děkujeme, dědečku, že jste se dnes přišel s
                                    námi podělit o své
                                    vědomosti.“
                                    Starý muž přikývl.
                                    „Znáte tuto ženu zvanou Riven?“ zeptala se soudkyně.
                                    „Ano,“ přisvědčil. „Přišla k nám na začátku minulého období mokra.“
                                    „K nám?“
                                    „Ke mně a k Shavě, mojí ženě.“
                                    Radní zvedla zrak k paní Konte, která se nepokojně zavrtěla na lavici v přední části
                                    síně. Pak pokynula k
                                    Riven.
                                    „Ona k vám přišla?“
                                    „Inu, našel jsem ji na našem poli,“ vysvětlil stařec nesměle. „V noci se nám
                                    zatoulalo tele. Ráno jsem se ho
                                    vydal hledat. A místo něj jsem našel ji.“
                                    Shromážděním se znovu roznesl tlumený hovor plný překvapení a obav.
                                    „Špeh!“
                                    „Přijdou další!“
                                    „Musíme se chránit!“
                                    Soudkyně položila dlaň na těžkou dřevěnou kouli, jež ležela na stole před ní. V síni
                                    zavládlo ticho. „A co
                                    chtěla, mistře Konte?“
                                    Starý muž si znovu přihladil obočí a pohlédl na Riven. Jeho oči žádaly o odpuštění.
                                    „Chtěla zemřít, ctěná paní,“ řekl jemně.
                                    Soudkyně se naklonila kupředu.
                                    „Byl začátek období mokra,“ pokračoval Asa. „Byla promoklá až na kost, jen horečkou
                                    stravované kosti držené
                                    pohromadě blátem a tvrdohlavými noxijskými svaly.“
                                    „Věděl jste, že je Noxijka?“
                                    „Měla u sebe zbraň, meč. Pochva byla popsaná značkami v jejich jazyce. Žádný Ioňan
                                    by takovou zbraň nevzal do
                                    ruky.“
                                    Soudkyně našpulila rty. „Mistře Konte, během invaze jste utrpěl těžkou ztrátu, je to
                                    tak?“
                                    „Ano, ctěná paní,“ přisvědčil stařec. Pohlédl na svou ženu. „Dva syny.“
                                    „Co jste s tou ženou udělal?“
                                    Stařec se zhluboka nadechl.
                                    „Vzal jsem ji domů za Shavou,“ řekl.
                                    Sálem se opět rozlehlo reptání, zpochybňující mužovu shovívavost k nepříteli, jenž
                                    se choval tak nemilosrdně.
                                    Tváře shromážděných lidí jasně vyprávěly jejich vlastní příběhy o ztrátě. V celé
                                    zdejší komunitě se nenašel
                                    nikdo, koho by válka nezasáhla. Starý muž pozvedl hlavu a otočil se k davu, vyzývaje
                                    zatvrzelost jejich srdcí.
                                    „Moji synové… moji chlapci… Jejich kosti už dávno očistila obloha. Přáli by si snad
                                    ti, které jsme ztratili,
                                    abychom se pohřbili v zármutku vedle nich?“
                                    Riven sledovala, jak si stařeček a jeho žena vyměnili pohled plný porozumění.
                                    Shaviny oči byly zalité slzami.
                                    „Nebyli jsme připraveni se s nimi rozloučit, ale…“ Jeho hlas se zachvěl. „Ale nemá
                                    smysl utápět se v
                                    minulosti, když váš vlastní život ještě neskončil.“
                                    Shava si skousla spodní ret a napřímila se na lavici, připravená bojovat s každým,
                                    kdo by jí snad chtěl její
                                    rozhodnutí vytknout. Asa se k upřeným pohledům svých sousedů otočil opět zády.
                                    Pozvedl hlavu k tribunálu a
                                    stolička pod ním slabě skřípala.
                                    „Smrtí už bylo tolik, že jsem k nim nemohl přidat žádnou další,“ vysvětlil. „Umyli
                                    jsme ji a v míru jí
                                    nabídli, co jsme mohli.“
                                    Soudkyně přikývla, aniž by hnula brvou. Přejela pohledem po Rivenině hazuce a
                                    kalhotách, odmýšlela si železné
                                    okovy na jejích zápěstích. Riven věděla, co se radní honí hlavou, jelikož ona sama
                                    měla na mysli to samé
                                    mnohokrát od chvíle, kdy jí stará žena ty šaty přinesla. Byly určené pro mladého
                                    muže, o hlavu většího než
                                    ona. Možná muže se Shaviným úsměvem a Asovýma laskavýma očima.
                                    Pro Riven to byla neustálá připomínka její vlastní slabosti. Po všech těch letech,
                                    kdy o životě a smrti
                                    rozhodovala síla Noxu, přijala jejich křehkou nabídku naděje, nechala se do ní
                                    obléknout a vstoupila do
                                    rodiny, kterou kdysi možná mohla mít.
                                    „Když se zotavila, chtěla pracovat na poli,“ pokračoval muž. „Já i moje manželka
                                    jsme už staří. Pomocná ruka
                                    nám přišla vhod.“
                                    „Vy ani vaše žena jste se nebáli o život?“
                                    „Ta dívka nechce mít s Noxem nic společného. Nenávidí ho.“
                                    „To vám řekla?“
                                    „Ne,“ připustil. „O své minulosti neprozradila nic. Shava se jí jednou zeptala, ale
                                    nic neřekla. Viděli jsme,
                                    že jí to téma způsobuje bolest, a tak jsme už víc nevyzvídali.“
                                    „Pokud nic nepověděla, z čeho usuzujete, jaké pocity ji pojí k její vlasti?“
                                    Mistr Konte si otřel své staré oči. Riven zahlédla stín starostí, jenž mu přeběhl po
                                    tváři, jako by ta slova
                                    nechtěl vyřknout. Promluvil rychle, náhle si vědom okolního obecenstva.
                                    „To ty horečnaté sny, ctěná paní,“ řekl. „Tu noc, co k nám přišla. Něco, co jí
                                    patřilo, co pro ni mělo
                                    nesmírnou cenu, bylo zničeno. Kvůli tomu vykřikovala slova nenávisti k Noxu.“
                                    „Víte, kterou věc měla tenkrát na mysli?“
                                    „Domnívám se, že ano, ctěná paní.“ Muž pomalu přikývl. „Jílec její zbraně byl
                                    zastrčený v pochvě. O čtyři dny
                                    později jsem ji viděl, jak rozvazuje řemeny. A spatřil jsem, že je čepel zlomená.“
                                    Riven myslela, že ji toho dne ve stodole sledovala jen tlustá kočka, která tam
                                    číhala na myši.
                                    Davem se jako tichá pošta neslo několik uštěpačných poznámek ohledně kvality
                                    noxijských zbraní.
                                    „A jak jste s tou vědomostí naložil, mistře Konte?“
                                    „Odnesl jsem meč do chrámu.“
                                    Soudkyně naklonila hlavu na stranu a ostře se na starce zadívala. „Za jakým účelem?“
                                    „Doufal jsem, že jej kněží dokážou dát do pořádku. Že když se podaří meč znovu
                                    zcelit, přestanou ji alespoň
                                    trochu pronásledovat duchové minulosti.“ Snažil se nevnímat poprask, který jeho
                                    slova vyvolala za jeho zády, a
                                    pohlédl na Riven a řetězy na jejích rukou. „Že by se mohla dočkat míru v
                                    současnosti.“
                                    „Děkuji vám, mistře Konte, že jste se podělil o své vědomosti s touto radou,“
                                    pronesla soudkyně a chladným
                                    pohledem utišila shromáždění v sále. „Vaše svědectví je u konce.“
                                    Krátce nahlédla do otevřeného svitku a pokynula zřízenci.
                                    „Přineste tu zbraň.“





                                    Riven sledovala, jak dva chrámoví kněží nesou velký dřevěný tác přikrytý světle
                                    fialovým přehozem a opatrně
                                    jej kladou na stůl před členy rady. Jeden z duchovních, jehož vysoké postavení světu
                                    sdělovaly vroubkované
                                    okraje jeho dřevěného nárameníku a kyrysu, vystoupil na pódium.
                                    „Ukažte ji,“ rozkázala soudkyně.
                                    Bojový kněz odhrnul látku a odhalil zbraň a pochvu, jež byly obě větší než pěchotní
                                    štít. Pouzdro bylo pokryté
                                    vyrytými hrubými symboly staré noxijštiny, jejíž tupé úhly a rovné čáry ostře
                                    kontrastovaly s ladným písmem
                                    Ionie. Pozornost soudců se však soustředila na čepel. Byla tak tlustá a těžká, až se
                                    zdálo, že kdyby se ji
                                    pokusila zvednout paže cvičeného bojového kněze, zaplatil by za to zlomenými kostmi
                                    – nemluvě o štíhlém
                                    zápěstí mladé ženy, jež tu před nimi stála v okovech. Ostatně, když ji Riven
                                    spatřila poprvé, myslela si
                                    totéž.
                                    Místo jedné zbraně však na tácu ležela čepel roztříštěná na množství hněvivých kusů,
                                    jako by její kovové tělo
                                    rozdrásaly nějaké obří spáry. Pět největších střepů by představovalo smrtící zbraně
                                    samy o sobě, rozložené na
                                    měkké ionské látce, rozbité na kusy a bez příkras, však působily hrozivým dojmem.
                                    Soudkyně pohlédla na Riven. „Tato zbraň patří tobě.“
                                    Riven přikývla.
                                    „Předpokládám, že když je takto roztříštěná, lze s ní jen těžko bojovat,“ zamumlala
                                    si radní pro sebe.
                                    Davem se rozlehlo několik úsměšků.
                                    Bojový kněz se ošil. „Tato zbraň je očarovaná, ctěná paní. Noxijci naplnili její
                                    čepel magií.“ Z jeho slov
                                    odkapávalo znechucení.
                                    Riven si nebyla jistá, zda jej soudkyně vůbec poslouchá. Ta jen nepřítomně pokývala
                                    hlavou a kmitala pohledem
                                    po zbrani, až nalezla místo, o kterém Riven věděla, že jí neunikne – prázdný
                                    prostor, jejž Riven nedokázala
                                    zaplnit. Sokolí nos soudkyně se nakrabatil.
                                    „Kus tu chybí.“





                                    Mladý chrámový novic se před zraky shromáždění nervózně ošíval.
                                    „Bratře, je toto zbraň, kterou do chrámu přinesl mistr Konte?“ zeptala se soudkyně.
                                    „Ano, ctěná paní.“
                                    „To vy jste na její existenci upozornil radu?“
                                    „Ano, ctěná paní.“
                                    „Podle čeho jste usoudil, že nás bude tato zbraň zajímat?“
                                    Riven sledovala, jak si magistr otřel dlaně o dlouhé rukávy svého hávu. V obličeji
                                    byl bledý, jako by mohl
                                    omdlít nebo se pozvracet na kamennou podlahu.
                                    „Bratře?“ ozvala se znovu soudkyně.
                                    „Jsem omývač kostí, ctěná paní,“ vykoktal mladík. Ruce mu visely jako rozteklý vosk
                                    ze svícnu. „Pro starší.
                                    Poté, co jejich těla zanecháme nebesům, je posbírám a připravím.“
                                    „Já přece znám povinnosti omývače kostí, bratře. Jakou však máte spojitost s tou
                                    zbraní?“
                                    „Ten meč je to samé.“
                                    Na tváři soudkyně se mihl nechápavý výraz. A nebyla sama, stejné zmatené pohledy si
                                    vyměňovali i všichni
                                    ostatní lidé v síni. Riven však po kůži přejelo nepříjemné mrazení.
                                    „Chtěl jsem říct, když jsem připravoval pro chrám kosti staršího Soumy. Poté, co
                                    nadešel jeho čas.” Novicovo
                                    podivné vysvětlení mnohé ještě víc udivilo. Místo aby pokračoval, vytáhl ze záhybu
                                    svého roucha malý hedvábný
                                    váček a jal se svými dlouhými prsty rozvazovat pevné uzly. Nakonec vyjmul jakýsi
                                    kovový úlomek a pozvedl jej.
                                    „Tento kov, ctěná paní, je stejný jako ten zlomený meč.“
                                    Mladík přispěchal k soudkyni. Ta si vzala úlomek z jeho natažené ruky a zvolna jej
                                    obracela v prstech. Podoba
                                    s roztříštěnou čepelí byla i na dálku dobře patrná.
                                    Riven cítila srdce až v krku. To byl ten kousek minulosti, po kterém pátrala a o
                                    němž si myslela, že jej už
                                    nikdy nenajde. Nyní do sebe začalo vše zapadat a osvětlovat temný a zapomenutý kout
                                    její mysli. Vina, kterou
                                    Riven nesla a jež byla pohřbena hluboko v jejím nitru, se konečně dostávala na
                                    povrch. Riven se připravila na
                                    to, co muselo přijít vzápětí.
                                    „Kde jste to našel?“ zeptala se soudkyně.
                                    Novic si odkašlal. „V kostech z krku staršího Soumy.“
                                    Radniční síň sborově zalapala po dechu.
                                    „Proč jste s tím nepřišel dříve?“ Oči soudkyně se zúžily, jak se zaměřily na svůj
                                    cíl.
                                    „To jsem udělal,“ řekl novic a zoufale se snažil dívat kamkoliv jinam, jen ne na
                                    bojového kněze, jenž stál
                                    vedle Rivenina zlomeného meče. „Ale můj mistr říkal, že to nestojí za pozornost.“
                                    Soudkyni nečinil pohled na bojového kněze zdaleka takový problém jako koktajícímu
                                    mladíkovi.
                                    „Předstupte,“ přikázala. Podala knězi kus zmučeného kovu. „Dejte to k ostatním
                                    úlomkům.“
                                    Duchovní probodl novice pohledem, vydaný rozkaz ovšem poslechl. Přistoupil k
                                    Rivenině čepeli a v posledním
                                    okamžiku se otočil k soudkyni. „Ctěná paní, v této zbrani se ukrývá temná magie.
                                    Nevíme, co onen kousek
                                    odhalí.“
                                    „Pokračujte.“ To jediné slovo z úst radní neponechávalo žádný prostor dalším
                                    debatám.
                                    Bojový kněz se otočil zpět. Všechny oči v sále sledovaly, jak vzal úštěpek ukutého
                                    železa a položil jej k samé
                                    špičce rozlomené čepele.
                                    Zbraň zůstala němá.
                                    Soudkyni se ze rtů vydral slabý povzdech. Riven však stále nespouštěla pohled ze
                                    starého muže a jeho manželky.
                                    Věděla, že jejich naděje bude žít jen o chvilenku déle. Byla příliš slabá, než aby
                                    to přijala, aby věřila, že
                                    je na tomto světě něco pro někoho tak zlomeného. Nejvíce ji bolela jejich úleva při
                                    spatření prchavého důkazu
                                    její neviny. Bolelo to, jelikož Riven v onom okamžiku pochopila, že dobro, ve které
                                    oni věří, je jen pouhá
                                    lež. Pravda o její minulosti byla ostřejší a bolestivější než kterákoliv čepel.
                                    Riven zaslechla, jak meč začíná hučet. „Prosím,“ zvolala. Její hlas se však ztrácel
                                    ve všeobecném ruchu.
                                    Zacloumala pouty. „Prosím, poslouchejte mě.“
                                    Vibrace nabíraly na síle. Už je nebylo jen slyšet, nýbrž i cítit. Vesničanů se
                                    zmocnila panika, strkali se a
                                    mačkali ve snaze dostat se od zbraně co nejdál. Soudkyně se rychle postavila s
                                    pažemi roztaženými nad dřevěným
                                    stolem, na němž zlomený meč ležel. Okraje dřeva začaly růst a kroutit se, meč mizel
                                    pod čerstvě rašícími
                                    větvičkami, ovšem Riven věděla, že kouzlo je příliš slabé.
                                    „Všichni k zemi!“ vykřikla, rezonující zvuk čepele však její hlas přehlušil; nebylo
                                    přes něj slyšet už vůbec
                                    nic, jak nabíral horečnatě na výšce.
                                    A poté všechna nashromážděná síla vybuchla v zášlehu runové energie, jež rozbila
                                    stůl na třísky. Kdo ještě
                                    stál, toho poryv větru srazil na podlahu.
                                    Tváře celého shromáždění se ze země otočily k Riven.
                                    Její rty byly chladné a tváře zaléval ruměnec. Duchové z její mysli, dávno pohřbené
                                    vzpomínky, teď naplno
                                    ožili a tyčili se všude kolem ní. Byli zde ionští farmáři, synové a dcery, lidé z
                                    vesnice, kteří se odmítli
                                    poklonit před Noxem. Hleděli na ni. Pronásledovali ji. Věděli vše o její vině. Byli
                                    tu i její vlastní
                                    válečníci, její bratři a sestry ve zbrani. Ochotně by bývali obětovali své životy za
                                    slávu říše, jenže ona je
                                    zklamala. Vedla je pod praporem Noxu, pod praporem, který jim sliboval domov a smysl
                                    života. Místo toho byli
                                    zrazeni a odvrženi jako použité onuce. Všechny do jednoho zabil děsivý bojový jed.
                                    Nyní stáli tito duchové mezi živými v síni plné diváků sražených k zemi silou
                                    zbraně. Vesničané se zvolna
                                    zvedali na nohy, Riven však stále dlela v onom údolí v jiné době. Nemohla dýchat.
                                    Smrt jí ucpávala hrdlo i
                                    nos.
                                    Ne, tito mrtví nejsou skuteční, říkala si. Pohlédla na Asu se Shavou a oni na ni.
                                    Stáli vedle nich dva stíny.
                                    Jeden měl starcovy oči a druhý ústa jako Shava. Manželský pár se ve společném obětí
                                    zvolna zvedal ze země a
                                    nevnímal onu přehlídku mrtvých, jež je obklopovala.
                                    „Dyeda,“ řekla žena.
                                    V ten okamžik už Riven nedokázala svou vinu a hanbu dál ukrývat.
                                    „Udělala jsem to.“ Slova, jež opustila její rty, zněla dutě a prázdně. Byla
                                    připravena přijmout z rukou těchto
                                    lidí svůj osud. Vynesou svůj rozsudek a ona se zodpoví za své zločiny.
                                    „Zabila jsem staršího,“ řekla bez dechu. Její přerývané přiznání vyplnilo místnost.
                                    „Zabila jsem je všechny.“
                                </p>
                            </div>
                        </div>
                    </section>
                    <section>
                        <h2 class="text-center tz karta">III. část</h2>
                        <img class="card-img-top or" src="../../img/header.png" alt="header">
                        <div class="row">
                            <div class="col-sm-12">
                                <p class="v h text-center p-4">

                                    Radniční síň, jež byla do této chvíle tichá jako hrob, náhle ožila. Ozbrojení bojoví
                                    kněží, které přivolal
                                    předchozí ruch, rozrazili dveře a prodírali se skrz dav vesničanů, již chtěli
                                    prchnout před nebezpečnou magií
                                    uvolněnou z tajemné zbraně.
                                    Soudkyně se sokolím nosem nabrala ztracený klid a udeřila dřevěnou koulí o stůl.
                                    „Rovnováha v této síni bude obnovena,“ zvolala nesmlouvavě.
                                    V místnosti opět zavládlo ticho. Převrácené lavice byly vráceny na svá místa. Dav se
                                    opět usadil. Cizinec v
                                    kápi se podrbal na svém zjizveném nose a přesunul se, aby mohl prozkoumat vypálený
                                    pruh, který se černal na
                                    zdi radniční síně ve výši hrudníku. Jeden z bojových kněží opatrně přistoupil k
                                    magické zbrani.
                                    Mezi zlámanými nohami stolu ležel meč a pochva. Kolem jednotlivých dílků stále
                                    rozbité čepele praskal
                                    zelenkavý přísvit jakési energie. Duchovní se sehnul a natáhl ruku k jílci. Aby
                                    zbraň pozvedl, potřeboval sílu
                                    obou paží. Ačkoliv byla roztříštěná, držela tvar.
                                    „Polož tu proklatou věc!“ vykřikl kdosi z davu. Kněz zasunul meč zpátky do pochvy,
                                    kterou mezitím vyprostili z
                                    trosek ostatní kněží.
                                    „Zabila jsem ho,“ zopakovala Riven. Ten hlas byl její, a přesto jí nepatřil. To skrz
                                    ni hovořila minulost.
                                    Pohlédla na tváře v místnosti. S obnovenou pamětí si byla opět vědoma temných koutů
                                    své minulosti.
                                    „Riven,“ řekla soudkyně.
                                    Rivenina pozornost přeskočila z meče na členku rady.
                                    „Víš, k čemu se tu přiznáváš?“ zeptala se.
                                    Bojovnice přikývla.
                                    „Proč jsi to udělala?“
                                    „Nevzpomínám si.“ Žádná jiná slova pro ni neměla. Kvůli spoutaným rukám si nemohla
                                    otřít tiché slzy, jež jí
                                    stékaly po čelisti.
                                    Soudkyně ji probodávala pohledem a čekala na nějaké další vysvětlení, když však
                                    nepřicházelo, pokynula
                                    zřízenci.
                                    „Riven, zůstaneš v řetězech v této síni až do svítání, aby si s tebou mohli
                                    promluvit všichni, kdo ti mají co
                                    říct, než nad tebou bude vynesen rozsudek.“
                                    Riven pohlédla na okovy na svých zápěstích.
                                    „Ostatní členové tribunálu i já nyní požádáme o radu svitky a starší, abychom našli
                                    vhodný trest za tvůj
                                    zločin.“
                                    Vesničané potichu odešli. Jako poslední opustil síň starý manželský pár. Riven to
                                    věděla, jelikož zaslechla,
                                    jak Shava něco šeptá nakřáplým hlasem svému manželovi, ovšem její slova byla tak
                                    plná emocí, že jim nebylo
                                    rozumět. Až když jejich unavené nohy konečně překročily přes práh, pozvedla Riven
                                    zrak. V místnosti se
                                    nenacházela živá duše – zbyli tu s ní jen duchové její minulosti.





                                    Půlnoční vzduch byl chladný a čistý. Úplněk zářil na temné obloze jako mrazivý kruh.
                                    Světlo proudilo do síně
                                    dveřmi, které zůstaly otevřené, ovšem ke stínům, jež držely Riven v zadní části
                                    místnosti, nedosáhlo. Nikdo z
                                    předchozího davu sem za ní během dne nezašel. Zbraň už bojoví kněží odnesli, ovšem
                                    vypálený pruh lemovaný
                                    třískami, jenž se táhl podél celé místnosti, odrazoval vesničany od návštěvy
                                    radniční síně. Někteří přišli až
                                    k otevřeným dveřím, pár dokonce s dalšími nahnilými lukumami, ale celkově tu byla
                                    Riven ponechána svým
                                    vlastním myšlenkám. Konečně usnula, byl to však jen lehký přerušovaný spánek
                                    člověka, jenž ví, že nadcházející
                                    jitro bude jeho poslední. Když se temnotou několik hodin před úsvitem rozlehly
                                    šoupavé kroky, okamžitě se
                                    vzbudila.
                                    Otevřela oči.
                                    „Dědečku,“ řekla. „Co tady děláte?“
                                    Starý muž si vedle ní pomalu přiklekl a rozmotal kus měkké látky ukrývající všemožné
                                    nářadí. Riven rozeznala
                                    kovové nástroje, které muž používal na opravu dlouhé radlice.
                                    „Co bych tu asi tak dělal, dítě?“ Paprsky měsíčního světla prohlubovaly vrásky v
                                    jeho tváři, ovšem příšeří
                                    stínů, kde seděli, jej neobestíralo tak, jak Riven očekávala.
                                    „Jsi nesmírně paličatá, jestli tu chceš umřít,“ káral ji. „Takto svou rovnováhu
                                    nenajdeš.“
                                    Pustil se do pilování okovů na Riveniných zápěstích a kotnících. Neodstrčila ho a
                                    neřekla mu, aby šel domů,
                                    jak jí její mysl velela. Její sobecké srdce jí to nedovolilo. Pokud měl být ten
                                    starý muž poslední osobou,
                                    která bude v tomto životě vedle ní sedět, chtěla si Riven vychutnat tento okamžik co
                                    možná nejdéle. Strávila
                                    takto několik minut, dokud na štěrku před síní nezaskřípaly jakési kroky. Riven
                                    pohlédla na Asu. Usmíval se a
                                    kýval před ní otevřenými pouty jako dětskou hračkou.
                                    „Dědečku. Honem. Musíte se schovat. Někdo jde.“ Naléhavé ostří v Rivenině hlasu
                                    nenechávalo žádný prostor
                                    dohadům. Stařík se přesunul do stínu v temném koutě. Riven znovu sklonila hlavu v
                                    předstíraném spánku. Nechala
                                    vlasy, aby jí sklouzly přes obličej, oči však ponechala otevřené.
                                    Skrz stromy zadul silný poryv větru a obtočil se kolem sloupů u velkých dveří do
                                    sálu. Na prahu se zjevila
                                    silueta muže orámována měsíčním světlem.





                                    Široký šál nyní visel cizinci volně přes ramena a odhaloval tak nejen jeho tvář, ale
                                    i zbraň a kovový
                                    nárameník. Stejně jako všichni ostatní se zastavil ve dveřích. Ovšem na rozdíl od
                                    vesničanů vešel dovnitř.
                                    Jeho kroky na kamenné podlaze nevydávaly žádný zvuk. Když se ocitl na délku meče od
                                    Riven, zastavil se.
                                    Sáhl za záda a vytáhl koženou pochvu s hrubě vyrytými runovými znaky. Se
                                    zarachocením ji hodil k Riveniným
                                    nohám.
                                    „Co váží víc, Riven?“ zeptal se. „Tvůj meč, nebo tvá minulost?“
                                    Očividně věděl, že Riven nespí, a tak se nenamáhala s dalším předstíráním. Zvedla
                                    oči k jeho tváři, jež se v
                                    přítmí změnila na pouhý šedý stín, ovšem jizva přes nos byla přesto dobře patrná.
                                    „Kdo jsi?“ zašeptala.
                                    „Další zlomený meč,“ odpověděl. „Jsi připravena přijmout svou vinu. Za to ti patří
                                    mé uznání.“
                                    Riven spatřila krátký záblesk emocí, jenž se přehnal jeho tváří.
                                    „Příběh tvého meče ovšem ještě nezazněl celý,“ pokračoval. „Chceš znát pravdu o tom,
                                    co se stalo?“
                                    „Zabila jsem ho. Zemřel kvůli mně. Všichni zemřeli kvůli mně,“ odvětila Riven.
                                    Nebyla si jista, zda by unesla
                                    ještě více žalu.
                                    „Zvedni svou zbraň.“
                                    Riven se posadila. Zaslechla tiché zabručení plné pocitu marnosti, které muži uniklo
                                    z úst.
                                    „Postav se a čel svojí minulosti,“ řekl. Jeho hlas nepřipouštěl odmítnutí.
                                    Zvedl se vítr, prohnal se místností, převrhl lavice a postavil Riven na nohy. Žena
                                    nechala svou paži vést
                                    instinktem a svalovou pamětí. Když se otočila k cizinci čelem, svírala již v prstech
                                    jílec meče ukrytého v
                                    pochvě.
                                    „Žádala jsem ho, aby jej zničil,“ prohlásila.
                                    „Opravdu?“ posmíval se jí mužův hlas.
                                    Cizincova otázka byla ostrá a zasáhla místo ukryté v Rivenině paměti. Při napůl
                                    rozpomenuté vidině se otřásla.
                                    Hlas staršího Soumy byl tak klidný. Vzduch v jeho meditační komnatě byl plný
                                    myšlenek a vůně kadidla. Starší
                                    Souma nesoudil ani ji, ani její břímě.
                                    Se vzrůstající bolestí v srdci, jež zalévala její tělo od nohou až do konečků prstů,
                                    pohlédla Riven na cizince
                                    před sebou. Sevřela v pěsti jílec a tasila runami pokrytou čepel.
                                    „Proč tu jsi?“ zeptala se.
                                    Rozbitým mečem proudila energie. Oslepující světlo vrhalo jejich stíny po stěnách.
                                    „Slyšel jsem, že prý chceš zemřít,“ usmál se cizinec.
                                    Duchové, kteří ji pronásledovali, se vrátili v plné síle a Riven po nich prudce
                                    ťala. Mužova vlastní zbraň
                                    odrazila smutek i hněv. To ji rozzuřilo a vrátilo zpět do současnosti. Tančili kolem
                                    sebe. Vzduch při každém
                                    bloku a výpadu hučel a praskal.
                                    „Přišel jsem zabít vraha mého mistra,“ procedil skrz zaťaté zuby. „Přišel jsem tě
                                    zabít.“
                                    Riven se zasmála s očima zalitýma slzami. „Tak do toho.“
                                    Větrný bojovník sklonil svůj meč a místo něj začal ovládat samotný vzduch, jenž
                                    kolem nich vířil. Magie
                                    nabírala prudce na síle, načež muž přesměroval veškerou energii na runovou čepel.
                                    Noxijská kouzla uvězněná ve
                                    zbrani se otřásla, rozbité kousky se od sebe na okamžik vzdálily a uvolnily malý
                                    úlomek z její špičky.
                                    Energie se zhroutila a odštěpek odletěl směrem k temnému rohu, v němž se ukrýval
                                    Asa. Drobounký kousek smrti
                                    se měl co nevidět zabořit do starcova hrdla. Rivenin nos zaplavila kořeněná
                                    vzpomínka na kadidlo, opět stála v
                                    meditační místnosti staršího Soumy.
                                    „Ne!“ vykřikla. Upustila meč, nemohla však nijak zabránit tomu, co se už jednou
                                    stalo.
                                    Ve chvíli, kdy se kovový střep hodlal zabořit do starcovy vrásčité kůže, zastavil
                                    jej na místě proud vzduchu.
                                    Muž se zjizveným nosem napjatě vydechl a drobný úlomek Riveniny čepele spadl
                                    neškodně na podlahu.
                                    „Máte štěstí, že dýcháte tak hlasitě, mistře Konte,“ vyletěla z cizince slova plná
                                    napětí i úlevy.
                                    Riven se rozběhla ke starci a prudce jej objala. Ohlédla se přes rameno k šermíři.
                                    Zatímco si hřbetem volné
                                    ruky otíral z čela pot, vlasy mu povlávaly v mírném vánku.
                                    „Je to pravda,“ připojil se k nim a zvedl ze země úlomek meče. Riven sledovala, jak
                                    část jeho hněvu tála v
                                    pochopení. „Zabila jsi staršího Soumu, ale nezavraždila jsi jej.“
                                    „Je mi to líto. Tak moc líto.“ Chvíli, kterou tak dlouho hledala, nyní prožívala
                                    znovu od začátku. Slova se z
                                    ní jen řinula. Objímala starého muže a třásla se při tom po celém těle.
                                    „Přišla jsem za ním. Prosila jsem...“ V návalu emocí nebylo Riven skoro rozumět.
                                    „Prosila jsem ho o pomoc. Aby
                                    tu čepel zlomil. Aby zlomil mě.“
                                    „Starší Souma se pokusil tvůj meč zničit,“ řekl zjizvený. Jeho hlas zhrubnul. „Svou
                                    minulost ovšem zničit
                                    nemůžeme, Riven.“
                                    Riven věděla, jaké to je čelit vzpomínkám, které nemohou znovu ožít, ale odmítají
                                    zůstat pohřbené. A nyní
                                    pochopila, že tohoto cizince pronásledují jeho vlastní duchové. Ztěžka si povzdychl
                                    a vířící proudy vzduchu
                                    kolem něj se utišily.
                                    „Zodpovědnost za staršího Soumu jsem měl já. Kdybych tam byl… tu noc… mohl jsem jej
                                    ochránit. Nechtěla jsi ho
                                    zabít.“ Riveninu zraku bojovníka neuniklo, jak na jeho ramenou opět spočinulo
                                    břemeno neviditelných démonů.
                                    Střetl se s jejím pohledem. „Chyba za jeho smrt padá ve výsledku na mou hlavu.“
                                    „Yasuo?“ Stařec se k muži naklonil, aby si jej lépe prohlédl, a pak pokývl uzlovitým
                                    prstem. „Projevil jsi
                                    velikou čest, že jsi uznal pravdu.“
                                    „Moje čest zmizela již dávno, dědečku.“ Riven v Yasuovi zahlédla své vlastní
                                    odmítání nabízené naděje a
                                    odpuštění. Muž s rozevlátými vlasy nad starcovým rozhřešením jen zavrtěl hlavou. „Na
                                    jednu chybu se za tu dobu
                                    navršily mnohé další. To je můj trest.“
                                    Jeho prohlášení přerušilo zaskřípění štěrku. Do radniční síně vstoupila soudkyně se
                                    sokolím nosem. Zvolna
                                    procházela místností a pohledem přejížděla škody, které oba zlomení válečníci během
                                    svého boje napáchali. Její
                                    kroky doprovázelo kovové cinkání. Když procházela kolem Riven a staříka, zpomalila.
                                    Riven zahlédla kožené
                                    poutko s klíči k jejím okovům. Radní se zastavila přímo před cizincem.
                                    „Přijetí zodpovědnosti je prvním krokem pokání, Yasuo,“ řekla zvolna.
                                    „A jaký je ten druhý?“ V Yasuových slovech znělo zoufalství.
                                    Pohlédl soudkyni do očí. Místnost utichla a zatajila dech.
                                    Ženin tichý hlas zněl v prázdné radniční síni nepatřičně zvučně. „Odpustit sám
                                    sobě.“
                                    Riven nespouštěla z válečníka zrak. Nedokázal se přinutit vyřknout ta slova, která
                                    by jej vysvobodila z jeho
                                    utrpení. Riven dlouho prahla po smrti, ale když teď pozorovala Yasuův vlastní boj,
                                    uvědomovala si, že žádný
                                    trest nemohl být přísnější než žít dál. Žít s vědomím, co udělala. Yasuo na ni
                                    pohlédl. Zůstane a bude čelit
                                    své minulosti?
                                    Muž, jenž nesl váhu větru, se otočil zády k radniční síni a vyšel ven do noci. Riven
                                    dál svírala starcovy
                                    vetché ruce.





                                    Úsvit byl chladný, hutný příkrov mraků však v sobě přinášel příslib teplého a
                                    vlhkého počasí. Když bojový kněz
                                    se sokolí soudkyní nesoucí kožený svazek klíčů přišli pro Riven, při pohledu na
                                    úhledně složené okovy, které
                                    stále ležely na podlaze, pozvedla radní udiveně jedno tenké obočí. Pout zbavená
                                    Riven vyšla ze síně ven, aby
                                    se postavila čelem vlastní budoucnosti.
                                    Ostatní členové rady shromáždili čekající vesničany na prostranství před radnicí.
                                    Riven si domyslela, že nikdo
                                    nechtěl být zavřený s ní nebo s její runovou čepelí mezi čtyřmi stěnami. Chladný
                                    vánek si pohrával s copánky
                                    soudkyniných vlasů.
                                    „Po prostudování důkazů a poradě se staršími jsme připraveni vynést rozsudek nad
                                    touto noxijskou ženou a
                                    jejími zločiny,“ začala.
                                    Při zmínce o svém místě narození se Riven ošila. Podívala se, jak se Shava s Asou
                                    navzájem objali.
                                    „Vynést rozsudek smrti je sice snadné, ten však nevrátí světu rovnováhu,“
                                    pokračovala radní. „Ani zdaleka
                                    nedokáže napravit zkázu, kterou zločin v komunitě napáchal.“
                                    Obyvatelé vesnice rozvážně přikývli. Riven pohlédla do jejich tváří a všimla si
                                    určitého vzoru v tom, jak zde
                                    mnozí chyběli: otcové a matky mladých, synové a dcery starých.
                                    „Rada se místo toho rozhodla udělit delší a přísnější trest,“ pozvedla soudkyně
                                    hlas. „Dohlédneme na to, aby
                                    Riven, vyhnankyně, zacelila rány, jež způsobila.“
                                    Z výšky pohlédla na Riven.
                                    „Odčiní vše tvrdou prací,“ prohlásila. „Začne na polích pana a paní Konteových.“
                                    Davem se rozproudilo reptání.
                                    „Soudní dvůr se dále usnesl, že se Riven postará o opravu radniční síně. A domovy a
                                    rodiny těch, kteří byli
                                    zraněni během noxijské invaze.“
                                    Radní na Riven tázavě pohlédla. „Podvolíš se tomuto rozhodnutí?“
                                    Všechny oči se upíraly na Riven. Hrdlo jí sevřel zcela nový pocit. Rozhlédla se.
                                    Duchové, kteří ji
                                    pronásledovali, se s vynesením rozsudku nerozplynuli. Před jejíma očima se volně
                                    pohybovali mezi živými.
                                    Překvapilo ji to. Měla z té vize radost. Dokáže jim, že je toho nabízeného daru
                                    hodna.
                                    „Ano.“ Byla tak dojatá, že stěží poznávala vlastní hlas.
                                    Staří manželé se v tu chvíli vrhli kupředu a sevřeli Riven mezi sebou v objetí.
                                    Ponořila se do jejich náruče a
                                    tiskla je k sobě stejně jako oni ji.
                                    „Dyeda,“ mumlala Shava do pramenů Riveniných bílých vlasů.
                                    „Dcera,“ zašeptala v odpověď.
                                </p>
                            </div>
                        </div>
                    </section>
                    <br>
                </div>
            </div>
        </div>
    </div>
    <footer class="p-3 mt-5 tz border-top tz0 b text-center">
        <h2>&copy; Filip Ostárek 2019</h2>
    </footer>
    <!-- Optional JavaScript -->
    <!-- jQuery first, then Popper.js, then Bootstrap JS -->
    <script src="https://code.jquery.com/jquery-3.3.1.slim.min.js"
        integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
        crossorigin="anonymous"></script>
    <script src="https://cdnjs.cloudflare.com/ajax/libs/popper.js/1.14.7/umd/popper.min.js"
        integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
        crossorigin="anonymous"></script>
    <script src="https://stackpath.bootstrapcdn.com/bootstrap/4.3.1/js/bootstrap.min.js"
        integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
        crossorigin="anonymous"></script>
    <script src="https://code.jquery.com/jquery-3.3.1.min.js"></script>
    <script src="https://cdnjs.cloudflare.com/ajax/libs/popper.js/1.14.3/umd/popper.min.js"
        integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
        crossorigin="anonymous"></script>
    <script src="https://stackpath.bootstrapcdn.com/bootstrap/4.1.3/js/bootstrap.min.js"
        integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
        crossorigin="anonymous"></script>
    <script>
        $(function () {
            $("section").hide();
            $("h2").on("click", function () {
                $(this).nextUntil("br").toggle(1500);
            });
        })
        $(function () {
            $("section").hide();
            $("div div div div div").on("click", function () {
                $(this).nextUntil("br").toggle(1500);
            });
        })
    </script>
</body>

</html>