<!doctype html>
<html lang="en">

<head>
  <title>League of Legends - Novinky</title>
  <meta name="description" content="League of Legends - Novinky v příbězích o League of Legends">
  <!-- Required meta tags -->
  <meta charset="utf-8">
  <meta name="viewport" content="width=device-width, initial-scale=1, shrink-to-fit=no">

  <!-- Bootstrap CSS -->

  <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
    integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
  <link rel="stylesheet" href="https://www.w3schools.com/w3css/4/w3.css">
  <link rel="stylesheet" href="../../hl/Ces.css">
  <link rel="stylesheet" href="../../s/CSS/css.css">
  <meta name="viewport" content="width=device-width, initial-scale=1">
  <link rel="stylesheet" href="https://use.fontawesome.com/releases/v5.7.0/css/all.css"
    integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
  <!--Navbar-->
  <nav class="navbar navbar-expand-lg navbar-dark p-3
     sticky-top w3-border-bottom w3-border-amber tz">
    <button class="navbar-toggler hidden-lg-up tz" type="button" data-toggle="collapse" data-target="#collapsibleNavId"
      aria-controls="collapsibleNavId" aria-expanded="false" aria-label="Toggle navigation">&#9776;</button>
    <div class="collapse navbar-collapse tz" id="collapsibleNavId">
      <ul class="navbar-nav mr-auto mt-2 mt-lg-0">
        <li class="nav-item active">
          <div class="ns">
            <a class="nav-link tz" href="../../hl/hl.html">Hl. Stránka
              <br>
              <i class="fas fa-map-marked-alt i">
              </i>
            </a>
          </div>
        </li>
        <li class="nav-item dropdown tz">
          <div class="ns">
            <a class="nav-link tz" href="../../r/hlr/rhl.html">Regiony
              <br>
              <i class="fas fa-atlas i1">
              </i>
            </a>
          </div>
        </li>
        <li class="nav-item dropdown tz">
        <li class="nav-item dropdown tz">
          <div class="ns">
            <a class="nav-link tz" href="../../s/hls/shl.html">Šampioni<br>
              <i class="fas fa-male i"></i>
            </a>
          </div>
        </li>
        <li class="nav-item tz">
          <div class="ns">
            <a class="nav-link tz" href="../../n/nln/nhl.html">Novinky <br>
              <i class="fas fa-folder-open i1"></i>
            </a>
          </div>
        </li>
        <li class="nav-item tz">
          <div class="ns">
            <a class="nav-link tz" href="../../form/fhl.html">Formulář <br>
              <i class="fas fa-scroll i1"></i>
            </a>
          </div>
        </li>
      </ul>
      <form class="form-inline my-2 my-lg-0">
        <input class="form-control mr-sm-2 tz" type="text" id="myInput" onkeyup="myFunction()"
          placeholder="Search for names.." title="Type in a name">
      </form>
      <div>
        <a href="nhl.html" title="Zobrazit vyhledávací lišty"><i class="fas fa-search i1 ns"></i></a>
        <a href="Snhl.html" title="Tmavý a světlý mód"><i class="fas fa-adjust i1 ns"></i>
          <!--  Pro tmavý motiv
              <i class="fas fa-circle i1 ns">           
                -->
        </a>
      </div>
    </div>
  </nav>
  <div class="w3-sidebar w3-bar-block w3-card w3-animate-right tz" style="width:200px;right:0px;" id="mySidebar">
    <div class="tz w3-border-left w3-border-amber">
        <a href="1nhl.html" title="Čtecí mód" class="w3-border-0 tz i"><i class="far fa-times-circle tz1 ns i2"></i></a>
      <ul id="myUL">
        <li> <a href="../../s/aatox.html" class="tz1">Aatrox</a></li>
        <li> <a href="../../s/ahri.html" class="tz1">Ahri</a></li>
        <li> <a href="../../s/akali.html" class="tz1">Akali</a></li>
        <li> <a href="../../s/alistar.html" class="tz1">Alistar</a></li>
        <li> <a href="../../s/amumu.html" class="tz1">Amumu</a></li>
        <li> <a href="../../s/anavia.html" class="tz1">Anivia</a></li>
        <li> <a href="../../s/annie.html" class="tz1">Annie</a></li>
        <li> <a href="../../s/ashe.html" class="tz1">Ashe</a></li>
        <li> <a href="../../s/aurelion.html" class="tz1">Aurelion Sol</a></li>
        <li> <a href="../../s/azir.html" class="tz1">Azir</a></li>
        <li> <a href="../../s/bard.html" class="tz1">Bard</a></li>
        <li> <a href="../../s/blitz.html" class="tz1">Blitzcrank</a></li>
        <li> <a href="../../s/brand.html" class="tz1">Brand</a></li>
        <li> <a href="../../s/braum.html" class="tz1">Braum</a></li>
        <li> <a href="../../s/caitlyn.html" class="tz1">Caitlyn</a></li>
        <li> <a href="../../s/camile.html" class="tz1">Camille</a></li>
        <li> <a href="../../s/cass.html" class="tz1">Cassiopeia</a></li>
        <li> <a href="../../s/cho.html" class="tz1">Cho'Gath</a></li>
        <li> <a href="../../s/corki.html" class="tz1">Corki</a></li>
        <li> <a href="../../s/darius.html" class="tz1">Darius</a></li>
        <li> <a href="../../s/diana.html" class="tz1">Diana</a></li>
        <li> <a href="../../s/dr.html" class="tz1">Dr. Mundo</a></li>
        <li> <a href="../../s/draven.html" class="tz1">Draven</a></li>
        <li> <a href="../../s/ekko.html" class="tz1">Ekko</a></li>
        <li> <a href="../../s/elise.html" class="tz1">Elise</a></li>
        <li> <a href="../../s/evelyn.html" class="tz1">Evelynn</a></li>
        <li> <a href="../../s/ezreal.html" class="tz1">Ezreal</a></li>
        <li> <a href="../../s/fiddle.html" class="tz1">Fiddlesticks</a></li>
        <li> <a href="../../s/fiora.html" class="tz1">Fiora</a></li>
        <li> <a href="../../s/fiz.html" class="tz1">Fizz</a></li>
        <li> <a href="../../s/galio.html" class="tz1">Galio</a></li>
        <li> <a href="../../s/gang.html" class="tz1">Gangplank</a></li>
        <li> <a href="../../s/garen.html" class="tz1">Garen</a></li>
        <li> <a href="../../s/gnar.html" class="tz1">Gnar</a></li>
        <li> <a href="../../s/gragas.html" class="tz1">Gragas</a></li>
        <li> <a href="../../s/graves.html" class="tz1">Graves</a></li>
        <li> <a href="../../s/heca.html" class="tz1">Hecarim</a></li>
        <li> <a href="../../s/heimer.html" class="tz1">Heimerdinger</a></li>
        <li> <a href="../../s/ilaoi.html" class="tz1">Illaoi</a></li>
        <li> <a href="../../s/irelia.html" class="tz1">Irelia</a></li>
        <li> <a href="../../s/ivern.html" class="tz1">Ivern</a></li>
        <li> <a href="../../s/jana.html" class="tz1">Janna</a></li>
        <li> <a href="../../s/jarvan.html" class="tz1">Jarvan IV</a></li>
        <li> <a href="../../s/jax.html" class="tz1">Jax</a></li>
        <li> <a href="../../s/jayce.html" class="tz1">Jayce</a></li>
        <li> <a href="../../s/jhin.html" class="tz1">Jhin</a></li>
        <li> <a href="../../s/jinx.html" class="tz1">Jinx</a></li>
        <li> <a href="../../s/kai.html" class="tz1">Kai'Sa</a></li>
        <li> <a href="../../s/kalista.html" class="tz1">Kalista</a></li>
        <li> <a href="../../s/karma.html" class="tz1">Karma</a></li>
        <li> <a href="../../s/karthus.html" class="tz1">Karthus</a></li>
        <li> <a href="../../s/kasa.html" class="tz1">Kassadin</a></li>
        <li> <a href="../../s/kata.html" class="tz1">Katarina</a></li>
        <li> <a href="../../s/kayle.html" class="tz1">Kayle</a></li>
        <li> <a href="../../s/kayn.html" class="tz1">Kayn</a></li>
        <li> <a href="../../s/kenen.html" class="tz1">Kennen</a></li>
        <li> <a href="../../s/kha.html" class="tz1">Kha'Zix</a></li>
        <li> <a href="../../s/kindred.html" class="tz1">Kindred</a></li>
        <li> <a href="../../s/kled.html" class="tz1">Kled</a></li>
        <li> <a href="../../s/kog.html" class="tz1">Kog'Maw</a></li>
        <li> <a href="../../s/leblank.html" class="tz1">LeBlanc</a></li>
        <li> <a href="../../s/lee.html" class="tz1">Lee Sin</a></li>
        <li> <a href="../../s/leona.html" class="tz1">Leona</a></li>
        <li> <a href="../../s/liss.html" class="tz1">Lissandra</a></li>
        <li> <a href="../../s/lucian.html" class="tz1">Lucian</a></li>
        <li> <a href="../../s/lulu.html" class="tz1">Lulu</a></li>
        <li> <a href="../../s/lux.html" class="tz1">Lux</a></li>
        <li> <a href="../../s/malp.html" class="tz1">Malphite</a></li>
        <li> <a href="../../s/malza.html" class="tz1">Malzahar</a></li>
        <li> <a href="../../s/maokai.html" class="tz1">Maokai</a></li>
        <li> <a href="../../s/master.html" class="tz1">Master Yi</a></li>
        <li> <a href="../../s/miss.html" class="tz1">Miss Fortune</a></li>
        <li> <a href="../../s/morde.html" class="tz1">Mordekaiser</a></li>
        <li> <a href="../../s/morga.html" class="tz1">Morgana</a></li>
        <li> <a href="../../s/nami.html" class="tz1">Nami</a></li>
        <li> <a href="../../s/nasus.html" class="tz1">Nasus</a></li>
        <li> <a href="../../s/nautilus.html" class="tz1">Nautilus</a></li>
        <li> <a href="../../s/neeko.html" class="tz1">Neeko</a></li>
        <li> <a href="../../s/nidale.html" class="tz1">Nidalee</a></li>
        <li> <a href="../../s/nocturne.html" class="tz1">Nocturne</a></li>
        <li> <a href="../../s/nunu.html" class="tz1">Nunu & Willump</a></li>
        <li> <a href="../../s/olaf.html" class="tz1">Olaf</a></li>
        <li> <a href="../../s/ori.html" class="tz1">Orianna</a></li>
        <li> <a href="../../s/orn.html" class="tz1">Ornn</a></li>
        <li> <a href="../../s/pant.html" class="tz1">Pantheon</a></li>
        <li> <a href="../../s/popy.html" class="tz1">Poppy</a></li>
        <li> <a href="../../s/pyke.html" class="tz1">Pyke</a></li>
        <li> <a href="../../s/guin.html" class="tz1">Quinn</a></li>
        <li> <a href="../../s/rakan.html" class="tz1">Rakan</a></li>
        <li> <a href="../../s/ramus.html" class="tz1">Rammus</a></li>
        <li> <a href="../../s/rek.html" class="tz1">Rek'Sai</a></li>
        <li> <a href="../../s/rene.html" class="tz1">Renekton</a></li>
        <li> <a href="../../s/rengar.html" class="tz1">Rengar</a></li>
        <li> <a href="../../s/riven.html" class="tz1">Riven</a></li>
        <li> <a href="../../s/rumble.html" class="tz1">Rumble</a></li>
        <li> <a href="../../s/ryze.html" class="tz1">Ryze</a></li>
        <li> <a href="../../s/seju.html" class="tz1">Sejuani</a></li>
        <li> <a href="../../s/shako.html" class="tz1">Shaco</a></li>
        <li> <a href="../../s/shen.html" class="tz1">Shen</a></li>
        <li> <a href="../../s/shyva.html" class="tz1">Shyvana</a></li>
        <li> <a href="../../s/singed.html" class="tz1">Singed</a></li>
        <li> <a href="../../s/sion.html" class="tz1">Sion</a></li>
        <li> <a href="../../s/sivir.html" class="tz1">Sivir</a></li>
        <li> <a href="../../s/skarner.html" class="tz1">Skarner</a></li>
        <li> <a href="../../s/sona.html" class="tz1">Sona</a></li>
        <li> <a href="../../s/soraka.html" class="tz1">Soraka</a></li>
        <li> <a href="../../s/swain.html" class="tz1">Swain</a></li>
        <li> <a href="../../s/sylas.html" class="tz1">Sylas</a></li>
        <li> <a href="../../s/syndra.html" class="tz1">Syndra</a></li>
        <li> <a href="../../s/tahm.html" class="tz1">Tahm Kench</a></li>
        <li> <a href="../../s/tali.html" class="tz1">Taliyah</a></li>
        <li> <a href="../../s/talon.html" class="tz1">Talon</a></li>
        <li> <a href="../../s/taric.html" class="tz1">Taric</a></li>
        <li> <a href="../../s/teemo.html" class="tz1">Teemo</a></li>
        <li> <a href="../../s/thresh.html" class="tz1">Thresh</a></li>
        <li> <a href="../../s/trista.html" class="tz1">Tristana</a></li>
        <li> <a href="../../s/trundle.html" class="tz1">Trundle</a></li>
        <li> <a href="../../s/trynda.html" class="tz1">Tryndamere</a></li>
        <li> <a href="../../s/twisted.html" class="tz1">Twisted Fate</a></li>
        <li> <a href="../../s/twitch.html" class="tz1">Twitch</a></li>
        <li> <a href="../../s/udyr.html" class="tz1">Udyr</a></li>
        <li> <a href="../../s/urgot.html" class="tz1">Urgot</a></li>
        <li> <a href="../../s/varus.html" class="tz1">Varus</a></li>
        <li> <a href="../../s/vayne.html" class="tz1">Vayne</a></li>
        <li> <a href="../../s/veigar.html" class="tz1">Veigar</a></li>
        <li> <a href="../../s/vel.html" class="tz1">Vel'Koz</a></li>
        <li> <a href="../../s/vi.html" class="tz1">Vi</a></li>
        <li> <a href="../../s/viktor.html" class="tz1">Viktor</a></li>
        <li> <a href="../../s/vlad.html" class="tz1">Vladimir</a></li>
        <li> <a href="../../s/voli.html" class="tz1">Volibear</a></li>
        <li> <a href="../../s/ww.html" class="tz1">Warwick</a></li>
        <li> <a href="../../s/wukong.html" class="tz1">Wukong</a></li>
        <li> <a href="../../s/xayah.html" class="tz1">Xayah</a></li>
        <li> <a href="../../s/xerath.html" class="tz1">Xerath</a></li>
        <li> <a href="../../s/xin.html" class="tz1">Xin Zhao</a></li>
        <li> <a href="../../s/yas.html" class="tz1">Yasuo</a></li>
        <li> <a href="../../s/yorik.html" class="tz1">Yorick</a></li>
        <li> <a href="../../s/yumi.html" class="tz1">Yuumi</a></li>
        <li> <a href="../../s/zac.html" class="tz1">Zac</a></li>
        <li> <a href="../../s/zed.html" class="tz1">Zed</a></li>
        <li> <a href="../../s/zigs.html" class="tz1">Ziggs</a></li>
        <li> <a href="../../s/zilean.html" class="tz1">Zilean</a></li>
        <li> <a href="../../s/zoe.html" class="tz1">Zoe</a></li>
        <li> <a href="../../s/zyra.html" class="tz1">Zyra</a></li>  
        <li> <a href="../../r/bc.html" class="tz1">Bandle city</a></li>
        <li> <a href="../../r/b.html" class="tz1">Bilgewater</a></li>
        <li> <a href="../../r/d.html" class="tz1">Demacie</a></li>
        <li> <a href="../../r/f.html" class="tz1">Freljord</a></li>
        <li> <a href="../../r/mt.html" class="tz1">Hora targon</a></li>
        <li> <a href="../../r/i.html" class="tz1">Ionie</a></li>
        <li> <a href="../../r/n.html" class="tz1">Noxus</a></li>
        <li> <a href="../../r/p.html" class="tz1">Piltover</a></li>
        <li> <a href="../../r/pr.html" class="tz1">Prázdnota</a></li>
        <li> <a href="../../r/s.html" class="tz1">Shurima</a></li>
        <li> <a href="../../r/so.html" class="tz1">Stínové ostrovy</a></li>
        <li> <a href="../../r/z.html" class="tz1">Zaun</a></li>
      </ul>
    </div>
  </div>
  <p class="tz m nadpis display-4">Nejnovějších 20 příběhů</p>
  <img class="card-img-top or" src="../../img/header.png" alt="header">
  <div class="col-12 w3-border-bottom w3-border-top w3-border-amber tz0 morde p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Poslední vláda</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Pozvednutá pěst. Nápor nekromantské energie. Inkoustový kouř se mění na černé železo a před Mordekaiserem se
          zhmotňuje poslední špička poslední věže. Hledí na své dílo s temnou pýchou.
          Mitna Rachnun, jeho Záhrobí, je hotovo.
          Kdysi dávno stál přesně na tomto místě jako smrtelná duše, ztracená v prázdnotě zapomnění. Nyní se tu před ním
          rozkládá celá říše, jeho vlastní dílo.
          Vydává se po cestě vedoucí k pevnosti a vychutnává si uspokojení z dobře odvedené práce. Každý kámen pod svýma
          nohama vytvořil on sám. Cimbuří a hradby, to vše je plodem kruté magie a železné vůle.
          Tam, kde původně nebylo vůbec nic, vybudoval Mordekaiser svou vlastní realitu – říši, ve které budou již brzy
          všechny duše dlít navěky a nikdy nevyblednou.
          Sahn-Uzal mrknul a rozhlédl se kolem sebe. Netušil, co se děje, hlavu měl naprosto prázdnou.
          Jsem mrtvý.
          Ta myšlenka poletovala kolem něj jako pouhý šepot ve větru. Když konečně vstřebal její pravdivost, jeho srdce
          na okamžik zalila prchavá lítost. Pak se mu však v hrudi probudil smích, mohutné burácení z nitra, které
          projelo celým jeho tělem a v dunivé kaskádě vytrysklo ven.
          Výborně.
          Sahn-Uzal se zahleděl do dálky, kde měla stát velkolepá brána duší vedoucí do proslulé Síně kostí. Pátral po
          pomocnících, kteří ho měli triumfálně odnést vstříc věčnému životu. Zmocňovalo se jej vzrůstající vzrušení z
          pomyšlení, že se konečně setká s mocnými dobyvateli, již sem dorazili před ním.
          Jenže kam až dohlédl, neviděl nic než všudypřítomnou mlhu.
          Sahn-Uzal udělal krok dopředu – a pak překvapeně sklopil zrak k zemi. Po nohama mu skřípěla hrubá zrnka písku.
          Z dálky k němu doléhaly nesourodé hlasy, příliš slabé na to, aby rozuměl jednotlivým slovům.
          To nedává smysl.
          Vyrazil na cestu pustinou, odhodlaný zjistit pravdu.
          Netušil, kolik času uběhlo.
          Zmatení se přeměnilo v pochybnosti. Pochybnosti zažehly vztek. Ze vzteku se rozhořela zuřivost.
          Nic.
          Nebylo tu nic.
          Vyprahlý písek se táhl donekonečna. Neúnavné, bez přestání šepotající hlasy jej dráždily a doháněly k
          šílenství. Mlha se ani na okamžik nezvedla a halila vše svým věčným příkrovem.
          Copak kněží lhali? Nebo to byli falešní proroci, blábolící hlupáci hlásající prázdné pověry? Nebo se snad jeho
          předkové z nějakého důvodu děsivě spletli a nepovolili mu vstup do svých velkých síní?
          Zpočátku se těmito otázkami užíral. Ale nezáleželo na nich. To už Sahn-Uzal pochopil. Nezáleželo na ničem než
          na přítomnosti a na hrůzné pravdě – nebylo zde vůbec nic. Jen nekonečná prázdnota bez žádné odměny. Bez
          příslibu čehokoliv jiného.
          Když mu začala svítat pravda, zahalil jeho duši stín zoufalství, snažící se jej pohltit.
          Jenže on byl Sahn-Uzal. Pokořitel divočiny. Vládce kmenů. Vybudoval říši tam, kde žádná nebyla. Během svého
          života zdolal všechny překážky a naučil se porážet zoufalství svou vůlí a ctižádostí. A smrt na tom nemohla
          nic změnit.
          Když mi smrt nenabídne království, které mi bylo slíbeno… vytvořím si ho sám.






          Mordekaiser prochází pod vnitřní padací mříží, jejíž předobraz chrání vstup do Nesmrtelné bašty – jeho sídla
          moci ve světě smrtelníků. Nechává bránu za zády a míří do velké síně.
          Tam se před ním tyčí jeho trůn.
          Všude kolem se rozléhá nekonečná kakofonie kvílení duší, stoupající a klesající v pekelném sboru utrpení.
        </p>
      </div>
      <div class="col-md-6 col-sm-12">
        <p class="v h text-center p-4">
          Mordekaiser však ty hlasy neslyší – nebo jim alespoň nevěnuje větší pozornost než cinkání kovu ve vojenském
          táboře či dupání bot po štěrku při ostrém pochodu. Jsou to zkrátka běžné zvuky, které pro svou banalitu
          nestojí za to, aby je bral na vědomí.
          Konec konců duše, které si zasloužily jeho pozornost, stojí v pozoru podél sálu. Nikdo z nich se neodváží
          promluvit.
          Tak je to správné.
          Mordekaiser kráčí k trůnu.






          Nad podstavcem se poklidně a nikým nerušen vznášel magický grimoár. Zvláštně tak kontrastoval se vší tou krví
          prolitou kolem.
          Poslední živý mág pozvedl roztřesenou ruku. Z čela mu kapala krev. Mezi prsty se mu roztančily drobné plamínky
          – ještě jedno kouzlo, poslední zoufalý pokus.
          Mordekaiserův hlas zněl pobaveně: „Takové kouzlo tě spálí na popel, smrtelníku. A tu tvou drahocennou knihu
          jakbysmet.“
          „Na mně nesejde,“ odsekl s námahou čaroděj. „Záleží jen na jediném – nesmíš ji získat.“
          Z ruky mu vytryskl oheň tak žhavý, že byl zbarvený domodra. Plameny pohltily Železný přízrak, jenž se nad ním
          tyčil. Spalující energie se rozběhla i vzhůru po mágových pažích a zpětný ráz kouzla stravoval jeho vlastní
          maso. Přesto nepolevil v soustředění, až mu vzdorovitě zatnuté zuby praštěly.
          Mordekaiser, duch zakutý do zbroje z temného železa, učinil krok kupředu, aby vlastním tělem zaštítil grimoár
          před plameny. Úder noci, jeho nechvalně proslulý palcát, mu v rukou pulzoval opalizujícím zeleným světlem. V
          žáru plamenů pukaly kameny a maso ostatních, nyní již mrtvých mágů se škvařilo. Ovšem Mordekaisera jako by se
          okolní masakr netýkal.
          Zničené tělo mágovi konečně vypovědělo službu. Ztěžka padl na kolena a přerývaným dechem šeptal modlitbu,
          žádající o dostatek sil.
          Kdyby měl Mordekaiser nějaké fyzické tělo, usmál by se. „Chyběl tomu zápal.“
          Čaroději unikl ze rtů slabý vzlyk. Zvedl zrak k blížícímu se přízraku a z vyschlého hrdla se mu vydral
          chraplavý hlas.
          „Nenajdeš to, co hledáš! Žádná krvelačná zrůda nikdy nepochopí tajemství Knihy duchů a –“
          Máchnutí palcátu. Uspokojivé křupnutí.
          K lepkavým kalužím, jejichž obsah se srážel na podlaze, přibyly další cákance krve. Na podlahu se bezvládně
          zhroutil poslední mág – v pořadí třináctý.
          Mordekaiser se zasmál.
          „Pleteš si krvelačnost s omezeností.“
          Rozhlédl se po mrtvolách roztroušených po místnosti a zašeptal několik slov v zapomenutém jazyce mrtvých.

          Žalostný zápas
          Osvobozeni od těl
          Všichni jste teď moji


          Klepl Úderem noci o zem. Zazářil jasněji, skoro jako by dýchal – a třináct světélek se pozvedlo z přelámaných
          těl a zanořilo se do země.
          Mordekaiser zaměřil svou pozornost zpět na knihu, která se stále vznášela na svém místě a hučela magií světa
          duchů. Další střípek poznání pro jeho plány. Další poklad z jeho tažení.
          Přikročil k podstavci a vzal si svou odměnu.






          Trůn se před ním tyčí do výše. Železné sloupy tvořící jeho zadní část se zvedají vzhůru a zužují se do
          zákeřných hrotů. Kolem pódia, na němž křeslo stojí, se vinou hranatá a ostrá písmena ochnunského nápisu.
          Všudypřítomný šepot zde nabírá podobu soustavného, zoufalého řevu. Mordekaiser s pocitem hrdosti nad vlastním
          dílem klade ruku na opěradlo. Tento kus vybavení spolykal při svém vzniku víc duší než kterákoliv jiná část
          jeho pevnosti. Kvílení, jež z něj vychází, mu zní jako hudba.
          Pouhou silou myšlenky si do rukou přivolává Úder noci. A mocným máchnutím tříští trůn na kusy.
          Sálem burácí ohlušující ozvěna stovek duší, které byly z křesla osvobozeny a nyní se rozplývají do zapomnění.
          Mordekaiser s ponurým uspokojením sleduje, jak mizí.
          Trůny jsou dobré tak pro smrtelníky, které omezuje vlastní tělo a únava. To on… je mnohem víc.
          Stoupá na vrchol hromady pokrouceného železa, otáčí se a přejíždí pohledem rozlehlý sál. Jeho generálové, duše
          těch, kteří byli hodni zemřít jeho vlastní rukou, když naposledy kráčel hmotným světem, stojí v pozoru. Nikdo
          z nich ani nemrkne. Nikdo z nich se ani nepohne bez jeho přímého rozkazu.
          Nyní je jeho království opravdu připraveno.
          Mordekaiser vychází z velké síně a míří k hlavnímu bodu své pevnosti, středu své moci a intrik. K relikvii,
          jež poutá Mitna Rachnun ke světu smrtelníků. K místu, které dává tajnému srdci Nesmrtelné bašty jeho pravý
          smysl.
          Během svého prvního života se považoval za mocného dobyvatele, který si zasluhoval vstoupit do věčných síní
          jeho víry. Jak malé, jak přízemní, jak smrtelné ambice tenkrát měl! Ovšem tam, kde ostatní smrt přijali, on ji
          využil k vytvoření začátku svého skutečného dobyvatelského tažení. A teď… teď už naprosto jasně slyší každý
          šepot ve své říši a všem jim rozumí. Nyní skrz něj proudí magie samotné smrti. Nyní má k dispozici mocná
          tajemství, která nashromáždil během svého druhého života, která ukradl ze skrytých a neznámých končin světa.
          Je jen málo bytostí, oplývajících stejnou mocí nad dušemi, smrtí a magií smrtelníků jako on. A on je teď
          využije k tomu, aby podrobil všechny říše své železné vůli.
          Nadešel čas, aby se vrátil do světa živých. Všechny duše Runeterry čekají.
          Mordekaiser svírá v ruce Úder noci a pozvedá ho do výše.
          A tak začíná jeho poslední vláda.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 yumi p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Největší úlovek</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Moje panička Norra chrápala s nosem zabořeným do mé kamarádky Knížky. S pomrskáváním ocasu jsem pozorovala
          tucty měsíčních motýlů, proudících do místnosti otevřeným oknem jako létající lucerničky, a vesele jsem
          vyskočila do vzduchu. Ani mi vlastně nezáleželo na tom, jestli některého z nich chytím. Odrážela jsem se výš a
          výš a plácala po měsíčních motýlech, kroužících všude kolem mě.
          Jeden z nich se náhle zkroutil do sebe a svíjel se tak dlouho, až se z něj stala makrela. I ostatní motýli se
          ve vzduchu roztočili a změnili se na létající ryby. Začaly se mi sbíhat sliny – ovšem jen do chvíle, než se
          svět otočil vzhůru tlapkami. Knížky z polic spadly nahoru a s tuctem zadunění dopadly na strop. Moje Norra se
          zvolna vznášela výš a výš, aniž by se probudila. Všude okolo se mrskaly ryby a my padaly nahoru, nahoru,
          nahoru –
          Probudila jsem se v dřevěné krabici a ospale jsem zamrkala do měsíčních paprsků, které ke mně pronikaly
          škvírami mezi prkny. U třech myších děr, kde jsem se tu vzala? No jasně. Nos mi zaplnil lahodný pach ryb a já
          si vzpomněla, jak jsem se plížila ulicemi Bilgewateru, našla bednu sušených ryb, nacpala si bříško k prasknutí
          a pak s plným žaludkem upadla do hlubokého spokojeného spánku.
          Než jsem se stačila znovu uvelebit, sevřel se mi žaludek a něco mě odhodilo stranou. Přistály na mně desítky
          sušených ryb – přesně jako v tom snu! – a v břiše mi zapředlo.
          Knížka v rohu se zatřepotala ve snaze odtáhnout se od padajících šupinatců. Vždycky tvrdí, že jí jídlo nedělá
          dobře na stránky. Já bych řekla, že rybí odér by vysušeným stromům rozhodně přišel k duhu, ale Knížka toho ví
          o vysušených stromech mnohem víc než já, takže se s ní o tom nehádám.
          Vykoukla jsem ven škvírou mezi prkénky. Podlaha pod námi skřípěla a nakláněla se a v dálce zatančilo měsíční
          světlo na hladině… oceánu!
          „Knížko, proooč?!“ zvolala jsem. „Já si přece chtěla jen dát šlofíka!“
          Knížka se podrážděně otevřela a zase zavřela. Já vodu zrovna nemusím a ona také ne.
          Začala jsem panikařit. Knížka mi zašustěním připomněla, že se nemám čeho bát – ale už bylo pozdě. Zoufale jsem
          začala drásat a škrábat okolní dřevo a nedopatřením jsem přitom roztrhala na kousky i několik sušených ryb.
          Kvůli oceánu jsem zničila svou nejmilejší sváču – je to prostě voda ve své nejzákeřnější podobě! Packou jsem
          podebrala Knížčinu obálku a otevřela ji na námrazou lemovaném portálu, který by nás odnesl daleko od téhle
          mokré noční můry. Musely jsme utéct. Někam, kamkoliv. Třeba i do zimy.
          Už jsem se chystala skočit do Knížčina portálu, když tu jsem náhle zaslechla výkřik, jenž zněl jako cinkání
          zvonečků a nejzářivější duha. Výkřik, ze kterého se mi postavily všechny chloupky na těle. Výkřik nějakého
          yordla.
          Znovu jsem vykoukla škvírou v bedně a zahlédla dva lidské námořníky, jak k okraji rozkývané paluby vlečou
          yordla s modrou srstí. Jeden z nich měl na bradě černé fousky, druhý byl dost při těle a oba se ušklíbali.
          Překračovali svazky harpun, rybářských prutů, oštěpů a tlustých rybářských drátů. Museli to být lovci
          hlubinných příšer.
          „Na tohohle drobečka bychom mohli chytit pořádnýho hltozuba, co?“ prohlásil první námořník.
          „Prej že největší potvory nejvíc berou na yordlí maso,“ souhlasil druhý muž, ten tělnatý. „Ale ještě jsem
          neměl šanci to prubnout. V Bilgewateru na yordla jen tak nenarazíš.“
          Modrý yordl zavřísknul a pokusil se jim vytrhnout. „Nejsem žádná návnada!“ vykřikl pisklavým hlasem. „Prosím
          vás, pusťte mě!“ Ovšem s námořníky jeho prosby ani nepohnuly.
          Celá loď se naklonila na výjimečně velkém hrbolu a moje bedna se otřásla. „Jo, to bude ona. Je čas naplnit loď
          hltozubím masem,“ zakřenil se první námořník. Ten jeho škleb se mi nelíbil.
          Kolem naší lodě kroužila jakási obří ploutev a vytvářela vlny velké jako lvy, dorážející na boky plavidla.
          Knížka do mě několikrát drkla. Věděla jsem, že chce, abychom uprchly portálem a dostaly se pryč ze zrádných
          vod, než si nás někdo všimne, ale kvůli tomu yordlímu volání o pomoc jsem nemohla. Prostrčila jsem tlapku
          mezerou mezi prkny a odsunula zástrčku na víku. Nenechám tu toho yordla napospas smrti. Ne potom, co jsem
          přišla o Norru.

        </p>
      </div>
      <div class="col-md-6 col-sm-12">
        <p class="v h text-center p-4">
          Námořníci pozorovali ploutev, razící si cestu vodou. Vůbec si nevšimli, že jsem jako ten nejtišší tygr
          vyskočila ze své bedny a zezadu se k nim zvolna blížila.
          Nebohý yordl byl přivázaný k dlouhému prutu, kterým teď muži kývali nad oceánem. Voda pod ním bublala a
          pěnila. Proč se voda pokaždé chová tím nejhorším možným způsobem?! Přeskočila jsem hromadu harpun. Knížka mě
          hned následovala, letěla vedle mě a nervózně pleskala stránkami. Konečně si nás všimli.
          „Co to je – fialový mýval s létající knihou?“ zeptal se jeden z námořníků.
          „Spíš medvídě s nějakým deníkem,“ poznamenal další.
          „Ne, pitomci, je to prostě kočka,“ vyštěkl třetí. „Chyťte ji!“
          Vrhli se na mě, ovšem já mezi nimi hbitě prokličkovala. Rozmotala jsem vlákno magie, které se hned zkroutilo a
          omotalo jim nohy. Zakopli a popadali jako hrnečky na stole.
          Sedla jsem si na zábradlí vedle prutu a přemýšlela, co dál. Dole pod námi vířily vlny a moje lovecké instinkty
          se hned ozvaly: něco se chystalo vyskočit.
          „Rozvažte mě!“ křičel yordl visící z prutu. „Nejsem žádná návnada. Tohle je nesmírně nepříjemné a potupné!“
          Ale měl štěstí, protože já se ryb nebojím. I když vodu nemám zrovna v lásce.
          Vrhla jsem se na prut. Uprostřed kočičího skoku se čas někdy zpomalí. Tlapky jsem měla roztažené doširoka jako
          palačinky, vítr mi nad tou děsivou vodní hladinou čechral srst a mou mysl zaplnilo odhodlání yordla zachránit,
          děj se co děj. Kromě toho, uprostřed skoku se už těžko vracet zpět.
          „Neboj, malý modrý yordlíku!“ zvolala jsem. „Nech to na mně!“
          V okamžiku, kdy jsem s Knížkou za zády přistála na yordlových ramenou, se naše osudy propletly.
          Rybářský prut se pod naší vahou prohnul. Z moře pod námi se prudce vynořila ta největší ryba, jakou jsem kdy
          viděla – mohla být dlouhá jako třetina lodi – a v tlamě se jí v měsíčním světle blyštěly stovky zubů. Chřtán
          měla rozevřený tak, že by dokázala spolknout pár krav, a ani by je nemusela žvýkat. I v okolní tmě jsem díky
          svému světélku zahlédla, že má tělo pokryté stříbrnými a fialovými šupinami ostrými jak břitva.
          Obří hltozub nás slupnul jako malinu – yordla, Knížku, mě, dokonce i kus rybářského prutu, a ještě pořád mu v
          tlamě zbylo dost místa.
          Jak ryba padala zpátky do vody, narazili jsme do horní klenby jejího chřtánu. Kolem byla tma jako v pytli a
          páchlo to tam po starých řasách. Ovšem než nás ta potvora stačila spolknout, vytvořila jsem kolem nás
          ochrannou bublinu a uhnízdila nás v jejím kožnatém jícnu. Znovu jsem blikla světýlkem a v jeho svitu spatřila
          několik silně nahnilých zubů. To vysvětlovalo onen puch. Yordl při tom pohledu opět vypískl. Ryba sebou
          mrskala a házela s námi na všechny strany, nepropustná bublina nás však chránila.
          Vážně divný způsob, jak si udělat nové přátele!
          Pokusila jsem se otevřít Knížku, abychom mohli všichni tři uprchnout, ovšem hltozub znovu vyskočil do vzduchu
          a my se uvnitř kulovitého štítu sesypali na jednu hromadu. Při dopadu se ozvalo zadunění – ryba nejspíš
          přistála na palubě lodi. Slyšela jsem křik námořníků, které zmítající se obří hltozub propleskával ocasem.
          Pak se ozvalo šplouchnutí, pak další a ještě jedno. Příšera nejspíš srazila lidi do vody. A my jsme byli stále
          zaseknutí v hltozubově chřtánu. Otevřela jsem Knížku na stránce s portálem, jenž se mihotal tlumenou zelenou
          září Bandle City, zelenou barvou domova.
          Zahryzla jsem se modrému yordlovi do košile a ponořila se do stránky. Portál se rozšířil a my vkroužili do
          říše duchů, nechali jsme se vtáhnout do víru barev, z nichž přecházel zrak a točila se hlava.
          S kašláním jsme se vynořili na břehu mělkého potoka. Plíce mi zaplnil sladký vzduch Bandle City, svěží a plný
          života jako v mém snu. Safírově modří cvrčci cvrkali v soumraku a líně zurčícím proudem proplouvala celá hejna
          ryb – ryb velkých tak akorát.
          Knížka zamávala stránkami, aby si je usušila. Modrý yordl se postavil, crčela z něj voda a třásl se od hlavy k
          patě. „Co to bylo? Jak jsme… utekli?“ zeptal se. „Copak nebyl nejbližší bilgewaterský portál až v docích?“
          „Knížka si naštěstí nosí portály s sebou, kamkoliv se vypravíme,“ odpověděla jsem. Knížka se roztočila a dala
          na odiv svoje stránky z vysušeného stromu, která každá obsahovala magickou bránu obtaženou inkoustem a
          barvami.
          „Inu, tak vám děkuji za záchranu, vám oběma,“ řekl yordl. Zvědavě se zahleděl na Knížku. „Vy pocházíte také
          odsud?“
          „Ano, ale už tu nežijeme,“ povzdechla jsem si a smutně se podívala na kamarádku. Vzpomněla jsem si na paničku.
          Knížka se ošila. Pochopila jsem, že se chce vydat na další cestu.
          „Víš, jak se odsud dostaneš domů?“ zeptala jsem se yordla.
          „Ano, jistě, je to jen nahoru do kopce kolem těch velkých krtinců. Znám tohle údolí jako své boty. A doufám,
          že se vám podaří najít tu vaši yordlici,“ řekl na rozloučenou a odešel.
          Chvíli jsem tam ještě postávala a sledovala, jak se šero mění na rozbřesk. Nad obzorem jsem zahlédla třepot
          křídel měsíčního motýla a chtěla jsem po něm skočit, ale vzpomněla jsem si, že Norra je stále kdesi ztracená a
          možná právě čeká, že ji konečně osvobodíme.
          Poplácala jsem Knížku tak jemně, jak jsem jen dokázala – věděla jsem, že i jí se po ní stýská.
          Pak jsem ji otevřela na nové stránce a ponořila se do ní.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 lulu p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Šeptající tudát</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Povím vám něco o svém paloučku.
          Za jasných nocí – takových, jako třeba ta dnešní – když je měsíc v úplňku a září na obloze, jeho stříbrné
          světlo skotačí na hvězdičkovitých listech selenejí s žilkami tenkými jak vlákna hedvábí, jež kvetou jenom v
          noci, se okolí mění na kouzelnou zem plnou zázraků.
          Poutník tu může ve větru zachytit vůni vzdálených kontinentů. Jen náznaky, pochopitelně, ale jaké! Směsici
          pouštního koření, sluncem rozpálený kámen a sůl z hřebenů vln tříštících se o pobřeží, to vše podkreslené
          závanem mízy neopadavých jedlí z vysočiny. Mohli byste namítnout, že to je jen nějaká přehnaně barvitá fráze z
          úst beznadějného romantika, básníka souženého láskou. Jistě, nemýlili byste se, ale to na pravdivosti těch
          slov nic nemění.
          A když už jsme u té romantiky – duše umělcova, která by sem zavítala v ten správný okamžik, by se mohla kochat
          pohledem na vzory tančící v měsíčním svitu, probleskujícím skrz koruny stromů. Okem by je umělec mohl sledovat
          a postupně odhalit řád ve hře světel a stínů na kůře kmenů nebo ve vlnkách na vodní hladině. Skoro jako by vše
          dohromady vytvářelo jakýsi průchod, kterému však stále něco chybí.
          Ovšem ať už by ty vzory tančily a vířily sebevíc, nikdy do sebe nezapadnou úplně. Tedy, skoro nikdy. Konec
          konců, magie této země je z dobrých důvodů nepolapitelná a neodhaluje svá tajemství jen tak někomu. Nás
          přírodní duchy takováto místa přitahují. Živí nás a my na oplátku živíme je. Najdete nás po celém světě –
          jistě, někde častěji než jinde, ale pokud tam na povrch vyvěrá magie, téměř s jistotou tam narazíte na ducha,
          jako jsem já.
          Troufám si říct, že mnou obývaný palouk je magií prosycený víc než většina ostatních míst v této zemi,
          smrtelníky zvané Noxus – jen se musíte umět dívat. Většina obyvatel tohoto světa už zapomněla, jak vnímat
          okolí, jak ho skutečně vnímat, ovšem jiní, a je jich celá rasa, si to pamatují dodnes. Jmenují se yordlové a
          nejsou tak docela z tohoto světa. S mnohými z nich se přátelím.
          Dva právě přicházejí. Zdá se, že by se rádi vrátili ke svým, ovšem zřejmě mají potíže s – pro nedostatek
          vhodnějších slov – klíčem, který by jim měl pomoci najít cestu domů. Měli byste asi vědět, že stezky, po
          kterých cestují oni, nevedou po povrchu tohoto světa. Ani nejsou přímé jako silnice lidí, kteří se v tomto
          kraji usadili. Klikatí se a protínají jako šílený uzel, který nemá počátku ani konce.
          Většina yordlů po nich umí cestovat poměrně snadno, ovšem tito dva?
          Řekněme, že nejsou zrovna těmi nejzdatnějšími průvodci. Slyším je přímo za závojem světa duchů, hašteří se
          jako párek hladových lišek.
          Dorazí sem co nevidět, ale zajímalo by mě, jestli vědí, že nejsou sami, kdo sem má namířeno.
          Přicházejí i nějací smrtelníci. Válečníci. Zakutí v oceli a kameni, vyzbrojení nástroji smrti. Nelíbí se mi,
          ale nechápejte mě špatně. Rozumím nezbytnosti umírání jakožto nedílné součásti přirozeného cyklu stvoření,
          ovšem oni jen berou a nic nevracejí. Dláždí zem cestami, které se neklikatí. Svými sekerami a pilami ze země
          odstraňují věci, jež rostou. Vytvářejí říši ostrých úhlů a pořádku. Okolní stromy se od nich odklánějí, ale
          toho si oni pochopitelně nevšímají.
          Smrtelníci jsou slepí k tomu, jak ovlivňují svět kolem sebe.






          Jako první vjíždí na mou mýtinu žena s dlouhými hnědými vlasy. Ostruhami na patách bodá do slabin svého koně,
          krouží po obvodu a pátrá pohledem mezi stromy i na zemi po stopách života, který by pro ni mohl představovat
          nebezpečí.
          Oči má chladné a na krásu stromů hledí jako dřevorubec brousící si sekeru.
          Zastaví svého koně uprostřed palouku a v tichosti sesedne. Slyší ptačí píseň, šeptání lesa i zurčení potůčku,
          jenž skotačí přes balvany ohlazené dotykem času. Většinu lidí, kteří sem zabloudí, tyto zvuky uklidňují a
          jejich duše nabírá díky krásám okolní přírody nových sil.
          Ale ne ji.
          Energie lesa se od ní odráží a já nevím, zda mám cítit smutek, nebo hněv. Je trpělivá a uplyne několik minut,
          než pozvedne paži a doširoka roztáhne prsty. O několik chvil poté se na kraji palouku objeví tucet jezdců.
          Jejich koně jsou vyčerpaní, boky mají zpěněné a hlavy věší k zemi. Vezli své jezdce velmi dlouho, tak k jejich
          unaveným údům posílám tenké pramínky magie. Vděčně frkají a třesou hřívami.
          K ženě přijíždí jakýsi muž s mohutným knírem, oděný v kůži a kožešinách. Dlouhé vlasy má stažené bronzovou
          čelenkou, aby mu nepadaly do tváře, a střih tuniky odhaluje jeho vyrýsované svaly. Ramena má zahalená do vlčí
          kůže a z opasku mu visí dvě sekery s kruhovým úchopem. Stejně jako u té ženy i jeho pohled ve mně vzbuzuje
          obavy, co všechno by mohl provést okolním stromům.
          Ano, když nad tím tak přemýšlím, asi ho mám rád ještě méně než tu ženu.
          „Proč ti to trvalo tak dlouho, Tamaro?“ ptá se. „Bála ses, že nás někdo přepadne?“
          Tváří se, jako by jeho otázku neslyšela. „Měli bychom se tu utábořit, Dravene. Je tu čerstvá voda a spousta
          dřeva. Prostor je navíc široký a otevřený, takže se k nám nikdo potají nepřiblíží.“
          „Teď zníš jako pravá noxijská válečná zednářka.“
          „Říkáš to, jako by na tom bylo něco špatného.“
          Seskakuje ze sedla, a jakmile se její boty dotknou země, stahuji se do bezpečí před kamením v jejích žilách,
          před železem v její duši. Zvuky paloučku náhle znějí slaběji, nikdo z lidí tomu však nevěnuje pozornost.
          „Rád bych se dostal do hlavního města dřív, než zemřeme stářím,“ říká Draven. „Ten boj v Basilichu jsem si
          užil, ale potřebuju se vrátit zpátky do arény a pořádně provětrat svoje sekery.“
          „A chtěl by ses také vrátit k Dariovi a říct mu, že bys radši, aby se jeho armáda přesouvala, aniž by cestu
          nejprve pečlivě prověřil válečný zednář?“
          „Nic nám přece nehrozí,“ namítá Draven. „Ne v samotném srdci říše.“
          Žena si založí paže. „Neslyšel jsi, co se stalo Wintorymu u Drekanu?“
          „Ne,“ krčí rameny Draven, „ale ty mi to ráda řekneš, že ano?“
          Měří si ho pohledem, pak povzdychne a zavrtí hlavou. „K čemu by to bylo? Není to o tobě, takže by ti to stejně
          bylo jedno.“
          Poslouchám, jak si vzájemně vyměňují urážky, ale mate mě, že vyřčená slova neodpovídají jiskřivým barvám
          jejich aur. Nedokážu pochopit, proč smrtelníci tráví tolik času pronášením věcí, které nemyslí vážně, a
          cítěním emocí, jež nehodlají nijak vyjádřit.
          Příroda je v tomto směru spolehlivě přímočará, byť občas krutým způsobem.






          Yordlové sem doráží až s příchodem noci.
          Cítím neodolatelné volání jejich klíče a část svých sil napínám do říše duchů, abych jim otevřel cestu. Jedna
          ze stříbrokůrek mírně posune své větve po větru a poslední paprsky soumraku dotvoří na jejím sukovitém, mechem
          porostlém kmeni zářivý jantarový obrazec. Stín, světlo a zvrásněná kůra společně vytvoří nekonečnou smyčku,
          která při pohledu z určitého úhlu a výšky vypadá jako portál do země věčného západu slunce.
          Z nitra stromu se ozývá šepot a ozvěna písně. Noxijci věnují pozornost koním a zvířata jsou dostatečně hlučná,
          aby lidé tyto zvuky neslyšeli. Zní to, jako by hovořil samotný vítr a přenášel tajemství mezi stromy. A možná
          to tak opravdu je – jeden nikdy neví, co vítr skutečně říká. Inu, snad by to mohl vědět modrý mořský pták, ten
          však ze svého zatopeného města už takhle daleko nelétá.
          Tráva kolem úpatí stříbrokůrky se vlní v teplém vánku přinášejícím spousty příběhů z jiného světa. Slyšel jsem
          jich stovky, ovšem yordlové jich mají nevyčerpatelnou zásobu a mě novinky z jejich cest nikdy neunaví.
          Vzduchem zazní slabé puknutí, jako když na hladině jezera praskne bublina…
          … a ze stromu vypadnou dvě drobné postavičky. Udělají v trávě pár kotrmelců a zdá se, že je pohled na lesní
          mýtinu překvapil. Jedna z nich se okamžitě postaví a pozvedne obří kanón. Rozhlédne se kolem sebe. Nejdřív
          vlevo, pak vpravo. Pak namíří na králíka s ohlodaným uchem, který zvědavě vystrkuje nos ze své nory.
          „Tos udělal ty?“ ptá se.
          Králík neodpovídá. Ovšem králíci nebývají zrovna mluvkové. Chcete udržet tajemství, ale potřebujete ho někomu
          říct? Pošeptejte ho králíkovi, vezme si ho s sebou do hrobu.
          Tuhle yordlici znám – jmenuje se Tristana a tváří se dost nakvašeně. Jako by byla připravená vyrazit do války,
          jenže zapomněla, kterým směrem se vlastně bojuje. Její fialová kůže má tmavší odstín než obvykle, snad jako by
          se červenala, a bílé vlasy má stažené do těsného ohonu.
          Pozvedá dělo a míří s ním na králíka.
          Ten se k ní blíží hopkavými kroky, jako by si z oné výhrůžky vůbec nic nedělal.
          „Podruhé se už ptát nebudu,“ říká Tristana, „a Bumbác nikdy nemine!“
          Králík jen mírně nakrčí nos, nervy má očividně jako z oceli.
          Tristanina společnice se zvedá do sedu a kolem hlavy jí krouží drobounká okřídlená víla. No jistě, Lulu a Pix.
          Rozčepýřené fialové vlasy jí povlávají ve větru, který zřejmě fouká jen okolo ní, a vysoký klobouk má posunutý
          do rozverného úhlu. Sesunul se jí přes oči a ona teď kolem sebe klepe zakroucenou holí.
          „Oslepla jsem!“ říká. „To se mi ještě nestalo.“
          Tristana dál probodává pohledem králíka a pozvedá ruku, aby Lulu umlčela, její přítelkyně však ono gesto
          nevidí. Zvedá se ze země a s klepáním hole před sebou chodí v kruhu. Květiny uhýbají a bzučící jiskřivníci se
          rozlétají do všech stran dřív, než jim Pix stihne utrhnout křídla. Luluin vílí společník je roztomilý, má však
          zvláštní smysl pro humor. Nikdy nevím, jestli je rozverný, nebo hrubý. Možná obojí zároveň.
          „Tristano! Jsi tady?“ ptá se Lulu.
          Tristana podrážděně vzdychne. Přiloží si dva prsty před oči a pak jimi s nevlídným pohledem bodne směrem ke
          králíkovi.
          „Mám tě v merku, hopsale,“ varuje ho. A pak jí poklesne čelist, když si konečně všimne, že na mýtině jsou
          nějací lidé. Přiskočí k Lulu a přitiskne ji zády ke stromu. Světlo se již změnilo a portál, ze kterého
          vypadly, už bledne.
          „Lidi,“ zasyčí.
          „Kde?“ ptá se Lulu. „Je tady hrozná tma! Ale co, někdy vidím lépe se zavřenýma očima.“
          Tristana si vzdychne a zvedne krempu Luluina klobouku.
          Lulu zamrká a nadšeně Tristanu obejme.
          „Stal se zázrak!“
          „Tiše,“ sykne Tristana a Pix k ní sletí, aby jí do tváře vyslal jiskérku fialového světla.
          Tristana ho otráveně odežene máchnutím ruky.
          Trochu kolem stromu ohnu stíny. Lidé občas mívají problémy yordly spatřit, přinejmenším v jejich pravé podobě,
          ale myslím, že ta žena s chladnýma očima může být bystřejší než většina. Byl bych nerad, kdyby se těmto dvěma
          mělo něco stát.
          Tristana vyhlédne zpoza stromu. Noxijci právě rozbíjejí tábor, ovšem k mé úlevě se rozhodli nerozdělávat oheň.
          Draven je kvůli tomu nabručený, ovšem Tamara neústupně trvá na tom, aby svou přítomnost nevytrubovali do
          okolí. A já se navíc starám o to, aby všechny stromy kolem palouku byly plné mízy a nehodily se na otop.
          Neodradí to sice všechny zdejší návštěvníky od toho, aby zkoušeli své štěstí se sekerami a pilami… ale většinu
          ano.
          Tristana spokojeně přikývne.
          „Nevšimli si nás,“ šeptá. „Výborně.“
          „Vypadají přátelsky,“ prohlásí Lulu, jež nakukuje Tristaně přes rameno. „Měly bychom je pozdravit.“
          „Jsou to Noxijci,“ odpovídá Tristana a já přímo cítím její podráždění. „S Noxijci se nebav, pokud nechceš
          přijít o hlavu.“
          „Proč? Oni sbírají hlavy?“
          Tristana obrátí oči v sloup a konečně začíná pohledem zkoumat své okolí. Nadzvedávám pár květin a mávám na ni.
          Podvědomě cítí magii palouku a mává mi také. Podle některých je Tristana moc vážná a neumí se bavit, ale já
          vím, že to není pravda.
          Přejíždí pohledem vzhůru po stromu a zkusmo na něj klepe klouby. Jemně ťuká na kůru, až se z hlubin stromu
          konečně ozve dunivá ozvěna. Několik Noxijců zvedne hlavy a ona překvapeně zamrká. Rychle zaskřípu několika
          větvemi a přiměji vodu, aby na kamenech hravě zašplouchala. Noxijci se vrací ke své práci.
          Tristana přikývne a řekne: „Díky.“ Pak se otočí zpět k Lulu a zeptá se: „Dobrá, kde máš ten svůj šeptající
          klíč?“
          „Ten cožetoprosím?“
          „Tu věc, kterou používáme při cestování skrz všechny ty portály…“
          „Můžeš mi připomenout, jak ta věcička vypadá?“
          „Trochu jako kompas vyrytý z kusu kamene.“
          „Ach, ty myslíš můj tudát.“
          „Tvůj…“ nadechne se Tristana, ale pak to nechá být. „Ano. Přesně ten mám na mysli.“
          Lulu se zatočí v piruetě a začne si prohledávat kapsy, které se jí na šatech náhodně objevují a zase mizí.
          Přivře jedno oko, kousne se do rtu a tahá z nich mince, kostky, úlomky drahokamů a různé třpytivé tretky. Ale
          nic, co by připomínalo klíč.
          „Určitě jsem ho měla.“
          „Ano, to rozhodně,“ souhlasí Tristana skrz zaťaté zuby. „Otevřela jsi s jeho pomocí portál na pláži, když jsme
          utíkaly před smečkou skalních vlků potom, co jsme zaskočily za Poppy.“
          „Mám Poppy ráda, ale pořád je tak hrozně vážná,“ říká Lulu a dupá přitom, jako by pochodovala na přehlídce.
          Najednou se zarazí a vytřeští na Tristanu oči. „Počkat! Nejste náhodou ty a ona tatáž yordlice?“
          „Ne, to samozřejmě nejsme,“ povzdychne si Tristana. „A mohla by sis prosím pospíšit?“
          „Ale mohly byste být, ne že ne. Máte stejné vlasy i tu malou vrásku přímo nad nosem, když se zlobíte. Jo,
          přesně tuhle mám na mysli!“
          Hněvat se na Lulu nemá žádný smysl. Je to jako honit štěně, které vám ukradlo
          botu – je to pro něj zkrátka součást hry. Posílám do Tristaniných bílých vlasů chladivý vánek, ale nezdá se,
          že by to pomohlo.
          „Ten šeptající… tedy, tvůj tudát. Mohla bys mi ho prosím dát?“
          „No jistě, ano, ten jsem přece hledala, že?“
          „Jo. Jo, ten jsi hledala.“
          Lulu si povzdechne a nasadí teatrálně zmatený výraz. Pak zvedne oči k potemnělé obloze a luskne prsty.
          „Žádný div, že ho nemůžu najít,“ řekne. „Je moc velká tma!“
          Pozvedne svou pokroucenou hůl a Tristaniny oči se hrůzou rozšíří, když si uvědomí, co se Lulu chystá provést.
          Jenže už ji nejde zastavit.
          Z konce Luluiny hole vytryskne proud zářivých jisker a vybuchne jim nad hlavami jako roj tančících světlušek.
          Palouk se koupe v paprscích tisíce hvězd a tajného setkání měsíců.
          „Ha!“ zvolá Lulu a cosi vytáhne ze záhybu své tuniky. Vypadá to jako kříženec mezi poupětem leknínu a svinuté
          lastury. Po jeho povrchu se kroutí čáry v barvách duhy a uvnitř plave cosi, co připomíná maličkaté pulce.
          „Tady je.“
          Tristana zděšeně hledí na světlo z Luluiny hole, jež zalévá mýtinu, ovšem než stačí cokoliv udělat, prosviští
          mezi nimi rotující hlavice sekery a zaboří se do kůry stromu.
          Lulu poděšeně vyskočí a ulito-leknín jí vyletí z ruky.
          Stříbrokůrka bolestivě zapláče, a tak jí do kořenů a dřeva rychle vliji magii. Z rány na kmeni se vyřine
          jantarová smůla a sekeru v sobě uvězní.
          Luluin tudát letí vzduchem a přistane až kdesi uprostřed loučky. Kutálí se vysokou trávou a já cítím, jak z
          něj v nepokojných vlnách tryská energie.
          „Jejda,“ hlesne Lulu.
          Podrostem prosviští krupobití šípů s černými dříky – to Noxijci reagují jediným způsobem, který znají.
          „Zpátky!“ křičí Tristana, máchá Bumbácem ze strany na stranu a táhne Lulu do krytu za prohnilou kládu
          porostlou mechem a břečťanem.
          Do ztrouchnivělého dřeva se zabodává šíp. A hned po něm protíná noc další a jen o vlásek míjí Tristanino ucho.
          Lulu vypískne a Pix bez váhání přilétá k Tristaně. Z mrtvého dřeva okamžitě vyrůstají čerstvé modré, zlatavé a
          šarlatové kvítky.
        </p>
      </div>
      <div class="col-md-6 col-sm-12">
        <p class="v h text-center p-4">
          Tristana střílí z Bumbáce. Bum, bum, bác!
          Všichni hledají, kam by se schovali. Noxijci, králíci i jiskřivníci. Dokonce i žížaly se snaží zahrabat co
          nejhlouběji.
          Bumbácovy střely se odrážejí od skal a vyrývají na mýtině žhavé rýhy, které ihned ochlazuji sprškami kapek
          tryskajícími z potůčku. Požár je to poslední, co bychom na palouku chtěli!
          „Roztáhněte se!“ křičí Draven a běží ke stříbrokůrce pro svou sekeru.
          Noxijci okamžitě vykonávají jeho rozkaz.
          Říkejte si o Noxijcích, co chcete – a že jsem si toho od lidí procházejících mým paloukem vyslechl o Noxijcích
          spoustu – disciplína jim rozhodně nechybí! Tamara utíká ke svému koni a z pochvy u sedla tasí štíhlý rapír.
          Kření se na Dravena a říká: „Tady nás přece nikdo nepřepadne, že?“
          Draven krčí rameny a z jeho aury se nezdá, že by jej cokoliv zneklidňovalo nebo že by ho snad jeho omyl
          trápil. Cítím z něj jen radost z toho, že snad bude moci prolít cizí krev.
          Ano, rozhodně ho mám rád méně než Tamaru.
          Noxijští bojovníci se rozvinuli po celé pasece a nyní se přesouvají ve dvojicích, zatímco lučištníci salvami
          šípů znemožňují dvojici yordlů jakýkoli pohyb. O válce toho sice moc nevím, ale i mně je jasné, že při této
          taktice Noxijci Lulu s Tristanou co nevidět zabijí.
          Nemám nic proti různým šprýmům a žertíkům, ale aby někdo umřel, to tedy ne…
          Zemí se zvedá mocná vlna magie. Splétám ze stébel trávy smyčky a omotávám jimi nohy prvního noxijského vojáka,
          jakéhosi hromotluka s dvoubřitou sekerou. Tvrdě dopadá přímo na obličej a rozřízne si paži o břit vlastní
          zbraně. Jeho společnice o něj v následujícím okamžiku zakopává, pouští meč a muž bolestí vykřikne, jelikož se
          mu jeho hrot zabodne na půl pídě do zadnice.
          Jantarovník se kroutí a švihá svými ztepilými větvemi jako rameny katapultu. Zasáhne jednoho z krčících se
          lučištníků do obličeje a ten se pozadu svalí na zem. Šíp, který měl připravený k výstřelu, letí vysoko do
          vzduchu. Stačí jeden propočítaný poryv větru a spadne mu přímo mezi nohy, přičemž hrot mu rozřízne kalhoty v
          rozkroku. Muž poplašeně vyjekne a hned se pozadu plazí pryč.
          Tristana znovu střílí a Pix jí poskakuje na hlavě, boxuje do vzduchu a s každou ranou vykřikuje pisklavým
          hlasem různé nadávky. Ze vzduchu nad maličkatou vílou prší kvítky a všiml jsem si, že se od jejich lesklých
          lístků neškodně odrazilo hned několik šípů, které původně mířily na yordlí pistolnici.
          „Vidíš někde ten tudát?“ křičí Tristana přes burácení děla.
          Lulu roztáčí hůl a vyskakuje na její zakroucený ovčácký hák. Jednou rukou si stíní oči a hledí skrz zvolna
          hasnoucí zář. Letí k ní šíp, stihne ho však srazit ze vzduchu stočenou špičkou klobouku.
          „Ne, ale abych pravdu řekla, tak netuším, jak teď vlastně vypadá.“
          „Co tím chceš říct, že netušíš, jak teď vypadá?“
          Lulu se spirálovitě snáší ze své hole a tam, kde se dotkne nohama země, vyraší několik sedmikrásek. „Víš, on
          tudát je tak trochu svéhlavička. Kdykoliv ho odložím, vezme na sebe jinou podobu.“
          Zatímco Tristana podrážděně vrčí, vysílá Lulu skrz stromy proud zářivého světla. Neviditelná síla vyhazuje do
          vzduchu dvojici Noxijců. Dopadají přímo do potoka, a jakmile se dotknou hladiny, zasypávám je hejnem žab.
          Kyblíčnatky mají jazyky pokryté slizem vyvolávajícím přeludy, takže oba vojáky nejspíš čeká výlet na měsíc a
          zpět.
          „Takže by mohl vypadat jako cokoliv?“ ptá se Tristana.
          „Přesně tak,“ souhlasí Lulu. „Hledej ho jenom koutkem oka. Změní podobu, jen když si myslí, že se na něj
          díváš.“
          „Netušila jsem, že to kdy řeknu, ale kéž by tu teď s námi byl Heimer,“ povzdechne si Tristana. „Ty jeho
          magibrýle by se nám teď vážně šikly.“
          „Nebuď hloupá,“ ohrazuje se Lulu. „Tím bychom přišly o všechnu legraci.“
          Tristana se otáčí na patě a střílí po Noxijci, který k ní právě přiskočil. Její dělová koule ho zasahuje přímo
          do hrudi a odráží ho do trnitého keře, který je náhle mnohem trnitější než před chvílí.
          „Legraci?“ ptá se. A pak se zakření. „Víš ty co? Vlastně máš pravdu. Trochu se s těmi nekňuby pobavíme. Chyť
          se.“
          Lulu se zasměje a obejme Tristanu kolem krku, jako by jí chtěla dát velký ulepený polibek. Tristana znovu
          vystřelí, tentokrát však dělem míří pod sebe. Dvě yordlice s hromovým zaburácením vyletí do vzduchu zpoza
          klády pokryté květinami a šípy a obloukem si to sviští nad hlavami postupujících vojáků. Noxijci ohromeně
          sledují, jak obě postavičky rotují vzduchem a melodickými hlásky se tomu hihňají.
          Kdo ví, co ozbrojenci asi vidí? Určitě něco podivného. Yordlí zkrášlení je hodně nestálé a ani oni sami
          většinu času nevědí, jak pro své okolí vypadají.
          Z Luluiny hole se spirálovitě rozlétají zářivé výboje, a kamkoliv dopadnou, tam se Noxijci hroutí k zemi v
          záplavě okvětních lístků a jisker, jež pálí jako kapky hadího jedu. Yordlice dopadají na nohy, a zatímco se
          Tristana otáčí a střílí po otáčejících se Noxijcích, Lulu klesá na všechny čtyři a spěšně hledá tudát.
          „Pojď ke mně, tudátíku,“ šeptá trávě. „Pěkně prosím, smutně koukám! Slibuju, že příště budeš vybírat cíl cesty
          ty.“
          Tudát – nebo jak se vlastně ta věc opravdu jmenuje – jí neodpovídá, ale cítím, že se od ní kutálí někam pryč.
          Tedy, on se vlastně nekutálí, to ne, spíš je tam, kde není ona. Je to taková hodně stará a mocná magie,
          zároveň ale obsahuje určitou dávku dětinské rozvernosti. Jako by to bral za nějakou veselou hru. A možná ano,
          protože Lulu se při pronásledování tudátu pobaveně směje, točí se dokola a pobíhá mýtinou jako lasička, která
          se honí za vlastním ocasem. Když už ho má Lulu konečně na dosah, změní se na velikého šneka. A jakmile od něj
          ulepenou ruku odtáhne, v záblesku světla zmizí, objeví se kousek za ní jako panáček z klacíků s každou nohou
          jinak dlouhou a rychle pajdá pryč.
          Tristana svou kanonádou nutí Noxijce ležet a nezvedat hlavy. Slyším, že Draven konečně vysvobodil svou sekeru
          ze stříbrokůrky, její hlavice je teď celá ulepená od smůly. Otáčí se, přeskakuje z jednoho krytu do druhého a
          blíží se k Tristaně jako veliká kočka – tělo napjaté jako pružina, v očích ocelové soustředění. Napřahuje se a
          chystá se hodit sekeru.
          Náhle k němu přiletí roj bzučících vos, obklopí ho a ze stromů seskáče hejno rozzuřených veverek. Sekera
          zeširoka míjí cíl a její hlavice se noří do země v místech, kde stáli noxijští koně. Jenže teď tam zbyla jen
          změť otisků kopyt a pár pohozených sedel. Draven se zběsile točí a snaží se zbavit veverek, které ho škrábají
          a koušou do paží a krku. Veverky platí v lese za největší rváče. Králíci jsou kliďasové, ovšem jakmile se
          otočíte zády k veverce, ochotně vám ukousne ucho.
          Lulu ani nezvedla zrak. Dál pobíhá v kruzích, hihňá se jako děcko a střílí z hole světelné obláčky.
          Ze svého krytu náhle naprosto bez varování vyráží Tamara a utíká přímo k Lulu. Snažím se ji zpomalit
          překážkami vyvolanými mou magií. Zběsilí krtci před ní vyhrabávají díry, ona však mezi jejich narychlo
          nastraženými pastmi hbitě prokličkuje. Ostnolístek po ní švihá trnitými šlahouny, jenže se pod nimi stačí
          skrčit. Rozhlíží se a začíná chápat, že tu má ještě nějakého dalšího protivníka – neviditelného, se kterým
          nemůže bojovat.
          „A mám tě!“ vykřikne Lulu a v ruce konečně drží tudát. Ten teď vypadá jako otýpka větviček převázaná smyčkami
          ze stébel trávy a pavučin.
          Tamara robinzonádou přeskočí přes zakroucený kořen, který jsem těsně před ní vyrval ze země, a z kotoulu se
          vymrští ihned zpátky na nohy. Napřáhne svůj rapír k ráně a na jeho čepeli se zaleskne odraz posledních
          jiskřiček Luluina hvězdného ohňostroje.
          A najednou tam stojí Tristana.
          Pozvedá Bumbáce, jako by byl těžší než ještě před chvílí.
          Mnohem těžší.
          „To je moje kámoška, mrcho,“ říká a tiskne spoušť.
          Rána z kanónu je naprosto ohlušující a tak silná, že se k nebi vznáší hejna ptáků hnízdících až o dvě řeky dál
          směrem na západ. Z hlavně vyšlehávají ohnivé jazyky a hned za nimi následuje obří dělová koule. Zpětný ráz má
          takovou sílu, že se Tristana točí jako káča, ovšem to není nic proti tomu, co výstřel udělal s Tamarou.
          Letí pozadu, jako by jí dal ránu pěstí rozzuřený kamenný golem. Mizí někde mezi stromy a myslím, že se jen tak
          nezvedne.
          Náhle Tristanu popadne za zátylek jakási ruka a zvedne ji do vzduchu. Bumbác padá na zem a Draven si yordlici
          prohlíží s pobaveným úšklebkem na poškrábané a krvácející tváři.
          „U Vlkova ocasu, co to tady máme?“
          „Pusť mě na zem, hulváte přerostlá!“ ječí na něj Tristana.
          Kope kolem sebe a máchá pěstmi, ale ať se snaží sebevíc, nedosáhne na něj. Draven nakloní hlavu na stranu a
          očividně mu nejde na rozum, koho to vlastně chytil.
          „Hele, proč si nevybereš někoho stejně velkého, jako jsi sám?“ křičí Lulu a míří na Dravena svou holí. Po celé
          její délce víří divoké jiskry, to však na Dravena zřejmě žádný velký dojem nedělá.
          „Tak ukaž, co umíš, prcku,“ říká. „Nemáš nic, čím bys mohla Dravenovi ublížit.“
          V oslepujícím záblesku vyráží z Luluiny hole proud jisker.
          A míjí.
          Draven se směje a roztáčí sekeru.
          Pak přes něj ovšem padne velký stín a on se ohlédne.
          V tu chvíli si konečně uvědomí, že Lulu vůbec neminula.
          Nad Dravenem se tyčí králík s napůl ukousnutým uchem. Je přinejmenším dvakrát vyšší než on. Zvolna chroupe
          mrkev – mrkev dlouhou jako Dravenova paže. Noxijec pouští Tristanu na zem a obří králík si přiloží dva
          špalíkovité prsty k očím, načež jimi s nevlídným pohledem bodne směrem k Dravenovi.
          Draven je válečník a bojoval už proti nejedné příšeře, ovšem tohle je moc i na něj. Otáčí se, plnou rychlostí
          utíká k lesu a zastavuje se jen na okamžik, aby zvedl ze země svou druhou sekeru. Zbytek Noxijců už buď dávno
          prchl, nebo se při pohledu na obřího králíka dal na pomalý ústup do podrostu. Něco mi říká, že pro pochod
          hlavního vojska raději najdou jinou cestu.
          Tristana se obrací ke králíkovi s ohlodaným uchem.
          „Díky,“ povídá, ovšem zvíře jí neodpovídá. Jak jsem řekl, není to zrovna mluvka.
          Otáčí se a s dunivým hopkáním míří ke své noře. Než se ocitne před jejím vchodem, má už více méně zpět svou
          normální výšku. Už jen poslední zavrtění ocáskem, malý obláček hlíny vykopnutý do vzduchu a je uvnitř.
          Tristana si hází Bumbáce přes rameno. „Máš ten svůj tudát?“
          Lulu ho vítězoslavně pozvedne. „Zlobivý tudát. Že se nestydíš, takhle mi utíkat!“
          Tristana jen zavrtí hlavou a ostrým krokem míří zpátky ke stromu, ze kterého vypadly. Za ní poskakuje Lulu,
          jíž nad hlavou bzučí Pix – zapřáhl si dvojici vos a teď se jimi nechává s výskáním táhnout.
          Lulu srovnává s Tristanou krok a mává tudátem na strom způsobem, který může být přesně propočítaný, nebo také
          třeba jen naprosto nahodilý. Tak nebo tak, zabralo to a na kmeni stříbrokůrky se znovu objevují tenké rýhy.
          Mou měsícem zalitou mýtinou se opět rozlijí paprsky slunce probouzejícího se v zemi yordlů. Cítím její
          starodávnou magii a vysílám k ní vzduchem pulz své vlastní energie s přáním, aby moje dvě přítelkyně zažily na
          svých cestách hodně zajímavého.
          Lulu se na chvíli zastaví a ohlédne se přes rameno.
          „Děkuji,“ říká a já v jejím srdci cítím bezmeznou radost.
          Krása mého palouku je díky ní rázem ještě bohatší.
          „Tak pojď, musíme vyrazit,“ povídá Tristana.
          „Kam tak pospícháš?“
          „Musíme zmizet, než se ti Noxijci vrátí.“
          „Já myslím, že ti se už jen tak neukážou,“ praví Lulu se širokým úšklebkem.
          Světlo portálu se rozlévá do okolí v zářivé, pulzující spirále, jež yordly přijímá do své náruče. Jejich
          podoby se rozmazávají a hlasy s narůstající vzdáleností slábnou. Přesto slyším Tristanina poslední slova a
          mýtinou při nich nepokojně přeletí třepotavý závan chladného větru.
          „Jsou to Noxijci,“ říká. „Ti se vždycky vrátí.“
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 zyra p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Zahrada v srdci</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Vlhkostí prosycený vzduch tonnického tržiště a výrazný pach hustého davu obvykle nutily kupující k uspěchaným
          rozhodnutím, ovšem Hatilly stála jako přimrazená. Nedokázala spustit oči z podivného, úponky omotaného pupence
          v lůžku z uvadlých červených listů. Takovou odrůdu ještě nikdy neviděla.
          „Tohle asi nebude to, co byste chtěla,“ řekl starý květinář. „Je to vzácná zychida, která kvete jen v noci.
          Pochází z džungle na jihu, kde sluneční světlo nikdy nepronikne až k zemi. Hodí se spíš pro mastičkáře nebo
          alchymisty…“
          Kupec stočil pohled ke kytici safírových růží. „Zato tyhle jsou až z krásné Ionie. Sám jsem je navykl na naši
          hutnou kumangrskou půdu… nebo co třeba nějaké měsíční perly?“
          Hatilly se ovšem nenechala zviklat. Safírové růže a měsíční perly se snažily ohromit oko svými pestrými
          barvami. Ovšem zychida v sobě ukrývala exotický potenciál jako krakenovy lilie z delty Hadí řeky nebo
          parethanské mrtvé tulipány. A vzácné květiny byly přesně to, po čem ona a Cazworth toužili.
          „Vezmu si tu zychidu.“
          Květinář přijal zlato, které mu zákaznice vtiskla do dlaně, ovšem mrak pochybností z jeho tváře nezmizel.
          Zručně uložil pupenec do hnízda z vlhkého hedvábí a podal balíček do Hatillyných čekajících rukou. Všimla si,
          že vzdušné kořeny se obtáčejí kolem jakéhosi tvrdého, křídově bílého úlomku.
          „Co to je?“
          „Zychidy se zachytávají o cizí předměty,“ řekl prodavač. „Tahle se přimkla ke kusu kosti.“






          Cazworth se hrbil nad starodávným stolem a ve světle svíčky zapisoval poznámky na okraj účetní knihy. Nezvedl
          zrak, dokud před něj Hatilly nepostavila keramickou misku. Zvláštní zychida, napůl pohřbená v hromádce vlhké
          hlíny, se už měla k světu – její červené a zelené listy nabraly syté odstíny a leskly se životem.
          „Malá drobnost, aby ti obchody vzkvétaly,“ řekla a políbila Cazwortha na tvář. Byla na tu slovní hříčku pyšná.
          Usmál se a pohlédl na rostlinu, aby si ji prohlédl.
          „Když jsi řekla, že to tu potřebuje oživit květinami, myslel jsem, že ti jde o něco pestrobarevnějšího,“
          ťuknul do zychidy brkem. „Co je tohle za podivnůstku?“
          „Extravagantní dar na oslavu otevření nejnovějšího obchodu v horní Kumangře – Cazworthova exotického zboží.“
          Cazworth si přitáhl ženu na klín.
          „Inu, když říkáš, že je tak vzácná, tak si zasloužíme odměnu.“
          Něžně ji políbil. Jeden z okvětních lístků se otevřel a rozvinul do ztemnělé místnosti.
          „Už to začíná,“ prohlásila Hatilly. „Budeš vzhůru celou noc?“
          „Nejspíš ano. Ještě musím dorazítkovat pár faktur – partneři si pořád dělají starosti kvůli přepravním
          trasám…“
          Hatilly zívla.
          „Nechci tě nudit, drahá. Běž si lehnout. Probudím tě, až začne kvést.“
          „Děkuji, milý manželi.“






          Hatilly probudilo slabé zalechtání na kotníku.
          Takhle blízko džungle byli pekelní mravenci všudypřítomní. Cukla nohou, aby ho setřásla. Rozespale zamžourala
          a otočila se k prázdnému polštáři vedle sebe. Cazworth si ještě nelehl.
          Otravný hmyz si nedal pokoje a plazil se jí dál po holeni. Odhrnula přikrývku a zjistila, že to není žádný
          mravenec, nýbrž úponek. Vinul se jí skrz prsty, obtáčel se kolem kotníku a šplhal jí dál po noze.
          Úlek jí vyhnal spánek z hlavy.
          Začala kopat, ale zelené a rudé úponky její nohu nepustily. Místo toho zesílily své sevření a zahryzly se jí
          do masa. Vyrvala je konečky prstů. Ruce si při tom do krve rozdrásala o ostré trny.
          Plazící se stonky se vinuly zpod dveří do ložnice a pomocí vzdušných kořenů šplhaly po rámu postele. Hatillyny
          myšlenky okamžitě zaletěly ke Cazworthovi.

        </p>
      </div>
      <div class="col-md-6 col-sm-12">
        <p class="v h text-center p-4">
          Do jedné ruky popadla blikající lucernu, do druhé krejčovské nůžky a nechala se vést úponky chodbou svého
          domu. Jak se blížila k jejich zdroji, byly čím dál silnější. Už viděla, že vycházejí z Cazworthovy pracovny.
          Dveře otevřela až na několikátý pokus. Netušila, co uvidí, ale tohle rozhodně nečekala.
          Místnost od podlahy až ke stropu zaplňovala hustá zeleň. V záblescích světla lucerny sledovala obscénní tanec
          barev. Ze zdí visely exotické cibulky a prstovité listy se vlnily, jako by dýchaly. Rostliny jako by se jí v
          temnotě vysmívaly a pyšnily se svými duhovými květy, zářivými jako signální ohně. A to vše rašilo z jednoho
          temného středu: obrovského zavřeného pupence, ležícího na pohovce u krbu, kde si Hatilly často čítávala,
          zatímco Cazworth pracoval. Kolem ležely střípky keramiky a zrnka hlíny. Zychida přerostla prostor, který jí
          byl vyhrazen.
          Pulzující okvětní lístky pokrývaly rozmanité výrůstky. Všechno v Hatillyně mysli křičelo, aby se dala na útěk
          a dům i s úděsnou květinou spálila na popel. Ovšem nemohla odejít bez Cazwortha. Úponky omotávaly nohy židle,
          nohy stolu, nohy…
          … jejího manžela.
          Cazworth stále seděl na své židli a od hlavy k patě byl zabalený v kokonu svíjejících se listů. Hatilly se k
          němu rozběhla, bosé nohy se jí po porostlé podlaze smekaly. Zběsile útočila nůžkami na škrtící úponky, ty však
          s každým šmiknutím zesilovaly své sevření a vyháněly trny, které se zabodávaly do ní i jejího muže. Z kůže jí
          skanulo několik kapek krve. A kamkoliv dopadly, tam se vrhly květy zychidy, aby se na nich nakrmily.
          Hatilly osvobodila Cazworthovi jednu ruku. Byla bledá a na dotyk studená.
          Vzduch zaplnil úděsný mrtvolný puch. Se slzícíma očima otočila hlavu k pohovce, na níž se právě rozvíjel velký
          pupenec zychidy.
          Zápach sílil. Hatilly jen stěží potlačila dávení. Obří okvětní lístky se v pestrobarevných vrstvách rozbalily.
          Pod nimi se nacházely podlouhlé, šarlatové a sytě zelené listy zdobené černými špičkami… a tam, kde se měl
          nacházet pestík, stála žena. Její vlasy byly rudé jako krev. Tělo připomínalo listy. Její smrtící krásu
          věnčily různé šlahouny a lístky. Otevřela oči. Hatilly připomněly pantera – úzké duhovky, které vidí pouze
          kořist.
          Žena, jež vykvetla z rostliny, povstala.
          Hatilly sevřela nůžky jako dýku.
          „To už mě chceš prostříhat?“ zeptala se ta věc hlubokým, podmanivým hlasem.
          „Co jsi zač?“
          „Jsem květ, který jsi tolik toužila spatřit.“
          Vzduch se změnil. Zápach smrti byl ten tam.
          Hatilly do nosu udeřila sladká směsice vůní – pomerančové květy, aroma safírových růží, ovocný nádech
          krakenových lilií, pižmo měsíčních perel, jemné náznaky vistárie. A byly tam i další, tajné květiny a ona
          jakýmsi způsobem znala jejich jména – voněly jako barvy, které její oči dosud nespatřily. V Hatillyně mysli se
          vynořilo jméno…
          Zyra.
          „Děkuji ti za tu překrásnou zahradu,“ řekla Zyra a kývla směrem ke Cazworthovým ostatkům. „Starala ses o mě
          dobře, potřebujeme však více živin. Aby byla zdejší půda… plodnější.“
          Před Hatillynýma očima se vynořil obraz světa pokrytého pestrobarevnou květinovou smrtí. Města se dusila pod
          překrásnou záplavou měkkých, třepotavých kvítků všemožných odstínů. Žádné hroby, žádná válka, žádné peníze…
          Hatilly zapomněla dýchat. Necítila ani úponky, které ji stáhly k zemi, ani trny nořící se jí do těla, trhající
          její kůži a prolévající její krev.
          „Vkroč do zahrady, jež se stále rozrůstá…“ zašeptala Zyra prostřednictvím stonků a okvětních lístků. „Smrt
          rozkvétá a ty si přece nechceš nechat ujít pohled na všechny její barvy, že ne?“
          Hatilly neodpověděla, jelikož již sama byla zahradou.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 kalista p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Zapomenuté ozvěny</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Krev pod ním vytvářela rozšiřující se kaluž, karmínová barva ostře kontrastovala s bělostí kamenů. Jeho meč
          ležel opodál, čepel měl zlomenou vedví. Vrahové jej obestoupili jako stíny na okraji zorného pole, on však
          vnímal pouze ji.
          Její oči hleděly do prázdna, aniž by cokoliv viděly. Odrážela se v nich jeho krví potřísněná tvář. Ležel na
          boku. Mělký dech mu slábl.
          Její ruka byla chladná, bez života, ale on nic necítil. Klid se na něj snášel jako tylový závoj. Necítil
          žádnou bolest, žádný strach, žádné pochyby. Už ne.
          Sevřel její dlaň do svých prstů chráněných kovovou rukavicí. Nemohl s ní být během života, ovšem ve smrti je
          už nikdo nerozdělí.
          Poprvé za celou věčnost došel pokoje…
          „Vítej, Ledrosi,“ řekl hlas, který tu neměl co dělat.
          Ledros… Jeho jméno.
          Ozval se zlý, potměšilý smích a cinkot řetězů.
          „Nevím, proč si to děláš, ale sledovat tvé utrpení mě opravdu baví.“
          Realita do něj udeřila silou přílivové vlny a hrozilo, že jej stáhne do hlubin.
          Krev na zemi byla stará celá staletí, loupala se a měla nahnědlou barvu. Kámen nebyl bílý, nýbrž černý a
          pokrytý prasklinami. Oblohu zaplňovala vířící temná mračna osvětlovaná zevnitř jasnými blesky.
          A všude kolem se přelévala Černá mlha.
          Ona tam na okamžik byla a on ji držel za ruku, odmítal nechat ji odejít.
          „Lásko,“ vydechl, ale pak se rozplynula jako popel ve větru a jeho ruka svírala jen prázdný vzduch.
          Byl mrtvý.
          A byl uvězněný v tomto nekonečném očistci.
          Ledros vstal a zvedl svůj zlomený meč.
          Namířil přízračnou čepel na toho, kdo rozbil iluzi jeho vzpomínek. V temnotě číhal nenávistí prosycený duch a
          zíral na něj očima planoucíma studeným ohněm. Svou obávanou lucernu měl odloženou na nedalekém kusu rozpadlého
          zdiva. Vycházely z ní paprsky mrtvého světla, lapené duše se v ní svíjely.
          Řetězový strážce. Thresh.
          Jak jen ho nenáviděl.
          Ten prokletý přízrak jej pronásledoval snad už celá staletí, provokoval jej, vysmíval se mu. A teď se dostal
          sem? Tohle byla jeho svatyně, jediné místo, kde mohl pocítit alespoň prchavý okamžik klidu, než se o slovo
          opět přihlásí hrůza reality.
          „Co tu pohledáváš?“ chtěl vědět Ledros. Hlas měl dutý a nevýrazný, jako by mluvil z nějakého vzdáleného místa
          nebo času.
          „Tentokrát jsi zmizel na docela dlouho,“ řekl Thresh. „Na měsíce. Možná roky. Už ani sám nevím.“
          Ledros sklonil meč a rozhlédl se po okolí.
          Vzpomínal si, jak to tu vypadalo dříve – bílý kámen a nablýskané zlato koupající se ve slunečním svitu. Kolem
          ostrovů se vinula ochranná mlha a bránila vstupu nezvaných cizinců. Když se tu vylodili, jako by se ocitli v
          zemi milované bohy – na místě plném bohatství, vědění a zázraků, kam nemohla proniknout žádná válka ani
          hladomor. To jim vše usnadnilo. Setkali se jen s nepatrným odporem.
          Teď už tu žádné slunce nebylo. Vše tonulo v temnotě. Nad hlavou se mu tyčily rozbité, na kusy rozervané zbytky
          knihovny, připomínající obří mumifikovanou mrtvolu. Kusy zdí visely volně ve vzduchu, kam je odhodil výbuch
          předtím, než zmrzly v čase. Byl hlupák, když si myslel, že bohové toto místo milovali – očividně jej totiž
          zatratili.
          Kdykoliv se znovu vynořil z beztvarého šílenství Černé mlhy a opět se stal sebou, pokaždé to bylo zde, kde
          před dávnými časy padlo jeho smrtelné tělo. Vždy to probíhalo stejně. Nic se nezměnilo.
          Ovšem ten, který tu na něj čekal, byl novinkou. Ne snad, že by ji uvítal s radostí.
          Ze zvyku zvedl ruku k medailonu, který vždy nosil na krku… jenže nahmátl jen prázdno.
          „Ne…“ Mrtvolné světlo, jež vycházelo z jeho nitra, ve vzrůstající panice jasně zaplálo.
          „Celkem pěkná tretka,“ prohlásil Thresh.
          Ledros se prudce otočil, v očích mu hořel vztek. Thresh pozvedl tenký řetízek, na kterém visel stříbrný
          přívěsek s vyrytou dvojicí růží, jejichž lístky a stonky se proplétaly jako náruč milenců.
          Ledrose se znenadání zmocnil spalující hněv a jeho meč se rozzářil. Učinil krok směrem k Threshovi. Zaživa byl
          mohutný člověk, plný zloby a násilí – pravý králův šampion. Výhrůžně se nad Threshe naklonil.
          „To… je… moje,“ zasyčel na něj.
          Na rozdíl od nižších duchů se před ním Řetězový strážce nedal na útěk. V masce smrti, kterou měl místo tváře,
          se dalo jen těžko číst, ovšem v očích mu tančilo kruté pobavení.
          „Jsi anomálie, Ledrosi,“ prohlásil a dál zvolna kýval přívěskem. „Někdo by mohl říct, že to my všichni, ale ty
          jsi jiný. Vynikáš mezi ostatními. Tady ty představuješ skutečné vybočení z normálu.“
          „Dej mi to,“ procedil Ledros skrz zuby a sevřel jílec meče. „Nebo tě rozsekám na kusy.“
          „Mohl bys to zkusit,“ odvětil Thresh. Hovořil klidně, v jeho rysech však plápolala touha po násilí. Povzdechl
          si. „Ale nikam by to nevedlo. Tumáš. Vezmi si to. Mně je to k ničemu.“
          S lhostejným gestem talisman hodil. Ledros jej chytil jednou z černých pancéřových rukavic. Paže mu přitom
          vystřelila rychlostí, která ani zdaleka neodpovídala jeho velikosti. Rozevřel mohutnou pěst a bedlivě si
          přívěšek prohlédl. Byl v pořádku.
          Ledros zasunul meč do pochvy a sejmul si ostnatou přilbu. Tvář měl nevýraznou, pouhou přízračnou ozvěnu toho,
          jak vypadal zaživa. Zničenou krajinu bičoval chladný vítr, on jej však necítil.
          Přetáhl si drahocenný medailon přes hlavu a znovu si nasadil helmu.
          „Ty snad nikdy netoužíš po tom, aby tahle naše ohavná existence jednou skončila, Řetězový strážce?“ zeptal se
          Ledros. „Abys mohl dojít pokoje?“
          Thresh se rozesmál a zavrtěl hlavou. „Máme to, po čem smrtelníci touží už odnepaměti – věčnost.“
          „Dělá z nás vězně.“
          Thresh se ušklíbnul a když se otočil, řetězy a háky visící z jeho opasku zacinkaly. Lucerna se mu vznášela po
          boku, aniž by se jí byť jen dotkl.
          „Tak zoufale visíš na minulosti, i když ti protéká mezi prsty jako písek v přesýpacích hodinách,“ řekl Thresh,
          „a přesto jsi slepý k zázraku, který ti byl darován. Stali se z nás bohové.“
          „Je to prokletí,“ zasyčel Ledros.
          „Tak jak chceš, mistře šermíři,“ prohlásil Thresh a lhostejně mávl rukou. „Běž najít svou milovanou. Třeba se
          na tebe tentokrát rozpomene…“
          Ledros mlčel, ale oči se mu zúžily.
          „Pověz mi jedno,“ řekl Thresh. „Chceš ji zachránit, ale před čím? Ona nevypadá, že by ji něco mučilo. Zato
          ty…“
          „Vstupuješ na tenký led, strážce,“ zavrčel varovně Ledros.
          „Děláš to pro ni? Nebo sám pro sebe?“
          Thresh tato slova nevyřkl poprvé. Zřejmě byl rozhodnutý vysmívat se Ledrosovu snažení.
          „Nejsem jedna z těch tvých loutek, strážce,“ odvětil Ledros. „Nemysli si, že si se mnou můžeš pohrávat.“
          Thresh se usmál a odhalil své žraločí zuby dravce.
          „To rozhodně ne,“ prohlásil.
          Gestem přivolal svou lucernu. Okamžitě k němu přiletěla a vznášela se těsně pod jeho nataženou paží zakončenou
          dlouhými drápy. V mrtvém světle lampy Ledros zahlédl bolestí zkřivené tváře, mačkající se proti zdem svého
          vězení, než je nahradily jiné – hrozivá kavalkáda trýzněných duší. Thresh se usmál a vychutnával si jejich
          bolest.
          „Já tě nepotřebuji mučit,“ prohlásil. „Ty to zvládáš sám.“
          Řetězový strážce vkročil do temnoty a nechal Ledrose o samotě.
          Hučící vítr se proháněl zničeným městem, ale on jej necítil.
          Necítil nic než ji.
          Byla na lovu.
          Ledros vkročil do mlhy a nechal ji proudit kolem sebe. Pak se skrz ni vydal na cestu.
          Černá mlha kolem něj vířila. Byla plná nenávisti, zloby a strachu, ale on se jí nenechal pohltit a zachovával
          si své vlastní vědomí. Cosi jej k ní přitahovalo jako můru k plamenu svíčky – a stejně jako můra při tom
          nedbal na nebezpečí. Letěl nad krajem, jenž kdysi býval Požehnanými ostrovy, a míjel zpustošenou zem a průlivy
          plné nepokojné vody, jež ji rozdělovala. Kamkoliv se Černá mlha natáhla – slepě se přesouvala, hledala,
          neustále pátrala – tam se mohl vydat. Bylo to jejich vězení, do kterého nikdy nepronikl jediný paprsek slunce.
          Její spalující přítomnost v temnotě jej vábila. Byla nedaleko. Jakmile vycítil její blízkost, vykročil z mlhy
          ven.
          Stál ve zčernalém lese mezi uschlými a mrtvými stromy, z nichž visely křehké a polámané větve. Ozvěny dávno
          spadaných listů se chvěly ve vzpomínce vánku mnohem jemnějšího než chladný vichr, jenž nyní kvílel mrtvým
          hvozdem.
          Ucítil mezi stromy jakýsi pohyb. Jeho těžké boty zaskřípaly na černé zemi – vydal se mu po stopách.
          Železný štít měl připásaný k levé paži, ačkoliv si nevzpomínal, že by si jej upevňoval. Tasil meč. Kůže,
          kterou byl omotaný jílec, už dávno shnila, a ačkoliv se čepel zlomila jen pár stop nad záštitou, po celé její
          bývalé délce slabě zářil její přízračný obrys. Ze zničené a zubem času ohlodané zbraně zbyl jen stín její
          bývalé velkoleposti. Daroval mu ji sám král, ještě v dobách, kdy si panovník zasluhoval úctu a lásku
          ostatních.
          Země se prudce svažovala, on si však chtěl ponechat výškovou převahu a kráčel podél hřebenu pokrytém čnějícími
          kameny a pokroucenými kořeny. Už je viděl – stínové duchy na přízračných ořích, cválající pod ním údolím.
          Pohybovali se rychle a míhali se mezi stromy směrem na východ ke slunci, které už nikdy nemělo vystoupit nad
          zdejší břehy.
          Uháněli jako jeden muž, jako skupina lovců… a přitom to oni byli lovenou kořistí.
          Ledros se rozběhl a udržoval s nimi krok.
          Lesem se rozlehla ozvěna.
          „Jdeme si pro vás, zrádci…“
          Nebyl to jeden hlas, nýbrž celý sbor, vzájemně se doplňovaly a překrývaly, jako zástup duší hovořící jedněmi
          ústy. Nejsilnější z těch hlasů dobře znal.
          Ledros zrychlil, utíkal svižně s hlavou skloněnou. Jezdci pod ním museli prokličkovat mezi mohutnými balvany a
          kmeny dávno uschlých stromů. To je zpomalilo, on však mohl po hřebeni utíkat rovně. Zakrátko nechal lovené
          duchy za zády.
          Ledros se náhle otočil a vykročil do prázdna z hrany kolmého útesu. Dopadl do podřepu o nějakých pět sáhů níže
          u úpatí skály, až mu zem pod nohama popraskala.
          Nacházel se v úzkém průsmyku, kde terénní nerovnosti vytvářely jakýsi trychtýř. Jezdci tudy budou muset
          projet.
          Tasil meč a čekal.
          Cvalem vjel do průrvy první z nich – tvor napůl éterický a napůl z pokrouceného kovu, zlovolný výsměch kdysi
          hrdým rytířům Železného řádu. Teď už z nich nezbylo nic než jen pouhé nenávistí prosycené střípky bytostí,
          jimiž kdysi bývali.
          V opancéřované pěsti držel rytíř temné kopí se zubatým, hákovitě zahnutým hrotem, z přilby mu čněly mohutné
          zakroucené rohy. Když spatřil Ledrose, strhl koně prudce stranou, zavrčel a odplivl si. Ořova kopyta se
          utápěla ve stínech a zdálo se, jako by se vůbec nedotýkala země.
          Nezabil ho už Ledros kdysi? Nebo byl jedním z těch, kteří jeho řádění přežili a zabili naopak jeho?
          Objevili se i další jezdci a zarazili své koně.
        </p>
      </div>
      <div class="col-md-6 col-sm-12">
        <p class="v h text-center p-4">
          „Ustup, šermíři,“ zasyčel jeden.
          „S tebou žádný spor nemáme,“ přidal se další.
          „Náš spor potrvá až do skonání času,“ zavrčel Ledros.
          „Jak je libo,“ vycenil zuby jeden z mrtvých rytířů. „Na něj!“
          „Neměli jste se zastavovat,“ prohlásil Ledros s úšklebkem pohrávajícím na rtech. „To byla chyba.“
          Jeden z rytířů vyletěl ze sedla, ze zad mu trčel zářící oštěp. Jakmile se dotkl země, jeho kůň se rozplynul v
          oblaku kouře. Rytíř jej s křikem následoval do nicoty, odsouzený stát se opět součástí Černé mlhy. Žádná duše
          neodcházela do té temnoty dobrovolně.
          „Je tady!“ zaburácel velitel jezdců a otočil svého oře směrem k nové hrozbě.
          Mezi ostatními zavládl zmatek – touha bojovat se v jejich nitru mísila s nutkáním zbaběle prchnout.
          Větší šanci by měli, kdyby se pokusili projet přes Ledrose. Alespoň pár z nich by mohlo uniknout. Zato ona
          pošle všechny zpátky do mlhy.
          Z temného oparu, jenž je obklopoval, vyletěl další oštěp, zabořil se do hrudi jednomu z jezdců a shodil ho ze
          sedla.
          Pak se objevila ona, uháněla šerem jako lvice na lovu a v očích jí hořel oheň dravce.
          Kalista.
          Ledrosův pohled okamžitě přitáhly hroty přízračných kopí, jež jí trčely ze zad, a pocítil ve vlastním nitru
          trýznivou bolest ostrou jako meče, které ukončily jeho vlastní život.
          Kalista běžela k nim, v ruce nehmotný oštěp. Jeden rytíř proti ní vyrazil s hákovitým kopím skloněným, ona se
          mu však hbitým kotoulem snadno odvalila z cesty. Zvedla se na jedno koleno, vrhla oštěp a probodla jím
          projíždějícího protivníka. Aniž by se na okamžik zastavila, už mířila k dalšímu nepříteli.
          Rozevřela prsty a v dlani se jí zhmotnila nová zbraň.
          Seknutí meče, jež k ní mířilo shora, se zkušeně vyhnula, čepel odrazila násadou oštěpu a zaklonila se, aby se
          dostala z dosahu bušících kopyt rytířova koně. Pak se odrazila od zčernalé skály, ve vzduchu se zkroutila a
          zarazila zbraň hluboko do jezdcovy hrudi, čímž jej poslala do temnoty. Bez jediného zavrávorání dopadla na zem
          a už pohledem vyhledala další oběť.
          Ledros nepoznal žádnou ženu, která by se svou silou vyrovnala Kalistě, když ještě byla naživu. A po smrti byla
          k nezastavení.
          Zatímco se ostatní soustředili na ni, dva z rytířů vyrazili proti Ledrosovi v opožděné snaze uniknout
          Kalistině systematické likvidaci. Na poslední chvíli před nimi ukročil stranou a svým těžkým štítem vrazil do
          koně prvního z nich. Přízračné zvíře se s kopajícíma nohama svalilo na zem a vyhodilo svého jezdce ze sedla.
          Kopí druhého z nich zasáhlo Ledrose z boku, projelo jeho zbrojí, zabodlo se do něj a v polovině ratiště se
          zlomilo. On se však udržel na nohou, otočil se a švihnul mečem. Zasáhl rytířova koně do krku a úder byl tak
          silný, že kdyby se jednalo o zvíře z masa a kostí, usekl by mu hlavu. Takto jen s bolestivým zaržáním vybuchlo
          do nicoty. Jeho jezdec se zřítil k zemi.
          Nehmotný válečník se pokusil postavit, jenže Ledros jej odhodil silnou ranou svého štítu přímo na hrot
          Kalistina oštěpu. Byl to její lov, ona měla právo jej zabít.
          Ledros zasunul meč do pochvy a sledoval ženu pobíjející zbývající duše.
          Vysoká a štíhlá Kalista se ani na okamžik nezastavila. Jejími protivníky byli bojoví templáři, o jejichž
          dovednostech se zbraněmi se vyprávěly legendy, a přesto se mezi nimi míhala jako v tanci, uhýbala kopím a
          mečům a na oplátku zabíjela jejich vlastníky.
          A pak bylo po všem, na bojišti zůstali stát jen Kalista s Ledrosem.
          „Kalisto?“ řekl.
          Otočila k němu pohled, v očích však neměla ani špetku poznání. Tvářila se zachmuřeně, jako celý svůj život.
          Dívala se na něj chladně, bez jediného mrknutí.
          „Jsme Oštěp pomsty,“ odvětila hlasem, který nepatřil jen jí.
          „Jsi Kalista, Oštěp argentského trůnu,“ opravil ji Ledros.
          Věděl, co mu na to řekne, ještě než vůbec otevřela ústa. Pokaždé to probíhalo stejně.
          „Jsme odplata,“ řekla. „Odevzdej se mi, nebo zmiz.“
          „Byla jsi neteř krále, kterému jsem zaživa sloužil,“ snažil se jí připomenout Ledros. „Tehdy… jsme se znali.“
          Kalista na něj chvíli hleděla, pak se otočila a ráznou chůzí zamířila pryč.
          „Náš úkol ještě není hotov,“ prohlásila, aniž by se ohlédla. „Zrádci poznají náš hněv.“
          „Tvůj úkol nemůže nikdy skončit,“ řekl Ledros a rychle s ní srovnal krok. „Jsi uvězněná v nikdy nekončící
          spirále! Chci ti pomoct.“
          „Ti, kdo se provinili, budou potrestáni,“ prohlásila Kalista a dál kráčela zpět lesem.
          „Na tohle si přece vzpomínáš, ne?“ zeptal se Ledros a pozvedl přívěsek, který mu visel na krku. Zaváhala, jako
          pokaždé. Byla to jediná věc, s jejíž pomocí se dokázal Ledros dostat ke skutečné Kalistě, byť jen na krátký
          okamžik. Potřeboval jen zjistit, jak onu chvíli prodloužit…
          Kalista se zastavila a s hlavou nakloněnou na stranu si medailon prohlížela. Vztáhla k němu ruku, ale zarazila
          se dřív, než se ho mohla dotknout.
          „Kdysi jsem se ti ho snažil dát,“ řekl Ledros. „Odmítla jsi ho.“
          Do očí jí pronikla nejistota.
          „My… já… vzpomínám si,“ zašeptala.
          Pohlédla na něj – a skutečně ho viděla.
          „Ledrosi,“ řekla. Hlas teď měla svůj vlastní a na chviličku byla ženou, kterou si pamatoval. Ženou, kterou
          miloval. Její rysy změkly, i když jen nepatrně. „Nemohla jsem ti dát to, co jsi chtěl.“
          „Rozumím,“ přikývl Ledros, „i když jsem to tenkrát nechápal.“
          Kalista se rozhlédla, jako by si až teď uvědomila, kde vlastně stojí. Sklopila oči ke svým rukám, z jejichž
          nitra vycházela slabá záře a byly nehmotné jako kouř. Ledros viděl, jak se jí na tváři zračí zmatení a pak
          bolest. Poté její rysy znovu ztvrdly.
          „Kéž bych ho sem nikdy nezavedla,“ prohlásila. „Nic z toho by se nestalo.“
          „Nebyla to tvoje chyba,“ řekl Ledros. „Věděl jsem, že propadl šílenství. Mohl jsem to ukončit, než k tomu
          vůbec došlo. Nikdo by se nad jeho smrtí nepozastavoval. Nikdo by nad ním netruchlil.“
          „Nebyl vždycky takový,“ poznamenala Kalista.
          „Ne, ale muž, kterého jsme znali, zemřel dávno před tímhle vším,“ řekl Ledros a máchl kolem sebe rukou.
          „… Máme úkol, který je třeba dokončit.“
          Srdce mu zaplavila vlna naděje. Byl to pocit, na který už dávno zapomněl.
          „Ať už je to cokoliv, uděláme to společně, stejně jako…“ začal, jeho slova však utichla, když si uvědomil svůj
          omyl.
          Její tvář se opět změnila na chladnou masku, otočila se k němu zády a odcházela pryč. Zoufalství zabořilo do
          Ledrose své pěsti.
          Opět selhal, jako už tolikrát předtím.
          Viděl sám sebe v prvních letech po Zničení, jak pátrá po duších těch, kteří ji za života zabili, plný
          přesvědčení, že jejich zničením ji osvobodí. Nestalo se tak. Strávil touto snahou bezpočet let, ale marně.
          Viděl sám sebe, jak sráží k zemi toho arogantního kapitána jezdectva Hecarima, usekává mu hlavu z krku a
          posílá ho zpět do mlhy. To on uštědřil Kalistě poslední, smrtící ránu a Ledros se nesmírně dlouho snažil
          sprovodit jej jednou provždy ze světa. Bojovali spolu zas a znovu, plynuly kolem nich celé roky, desetiletí a
          staletí a nad hlavou se jim otáčely hvězdy, které už nikdy neměli spatřit. Ovšem Hecarim měl pevnou vůli a
          pokaždé se z Černé mlhy vrátil – vždy pochopitelně ještě úděsnější než dříve.
          Ale nic se tím nezměnilo. Kalista se ztrácela víc a víc, jak pohlcovala pomstychtivé duše smrtelníků, kteří se
          jí odevzdali výměnou za pomstu těm, kteří je zradili.
          Jednou dovedl Kalistu ke střetnutí s Hecarimem a už jen to samotné si vyžádalo desítky nižších smrtí. Věřil,
          že toto bude konečně klíčem k jejímu osvobození, a měl neskonalou radost, když viděl obří tělo hrůzného
          Hecarima probodané několika tucty oštěpů… ovšem ani jeho zahnání do temnoty nemělo žádný význam. Jen prchavý
          okamžik uspokojení a bylo po všem.
          Nic se nezměnilo.
          Akorát další z jeho narůstajícího seznamu selhání.
          V jeden okamžik ho zoufalství dohnalo k pokusu o zničení sebe sama. Čistota jediného úsvitu, který spatřil od
          okamžiku, kdy mu přestala v žilách proudit krev, jej sežehla nepředstavitelnou silou, jeho nehmotné tělo se
          vypařilo jako dým. Sžíraly jej sice výčitky, že ponechal Kalistu jejímu osudu, avšak přesto se v oněch mukách
          radoval ve víře, že konečně dojde pokoje.
          Ovšem i při hledání věčného zapomnění selhal a byl znovu odsouzen k šílenství Černé mlhy.
          Všechny okamžiky předcházející jeho zapuzení se slily do jedné nekonečné kavalkády hrůzy a porážky.
          Z plna hrdla řval, když jej čaroděj s fialovou kůží uvrhoval zpět do temnoty a trhal jej na kusy svou runovou
          magií. Krvežíznivou radost, která jej zaplavovala, když se připojil k masakru v ulicích přístavního města
          přikrytého Černou mlhou, vystřídala náhlá bolest, jak jej rozprášila do nicoty víra domorodých čarodějek.
          Smál se, když se do něj zabořil meč až po jílec, ovšem jeho pobavení se změnilo v nekonečná muka, jakmile
          čepel zbraně vzplála oslepujícím světlem a sežehla jej silou slunce.
          Znovu a znovu a znovu se ocital v noční můře Černé mlhy, ale pokaždé se z ní vrátil. A pokaždé se vrátil do
          země zamrzlé v čase, probudil se na tomtéž místě, týmž způsobem.
          Mít slabší vůli, už dávno by podlehl šílenství, jako tolik ostatních duší. Ale on ne. Selhání jej
          pronásledovala, kamkoliv se pohnul, vůli však měl ze železa. Jeho paličaté odhodlání osvobodit ji ho hnalo
          stále dál. To díky tomu se pokaždé vracel, zas a znovu, stále dokola.
          Ledros opustil vzpomínky a pohlédl za Kalistou, která se už plížila pryč za plněním svého nikdy nekončícího
          poslání.
          Přepadl jej pocit zmaru. Bylo to snad všechno zbytečné?
          Měl Thresh pravdu? Byla jeho snaha vymanit ji z posedlosti po pomstě vlastně sobecká?
          Kráčela touto noční můrou jako náměsíčná, aniž by si uvědomovala její pravou hrůzu. Poděkovala by mu, kdyby ji
          probudil? Možná by ho nenáviděla a přála by si, aby ji býval nechal na pokoji.
          Ledros potřásl hlavou ve snaze vyhnat tu zákeřnou myšlenku, při níž v duchu spatřil i Threshe s jeho dravčím
          úsměvem.
          „Vypadni z mé hlavy,“ zavrčel.
          Náhle dostal nový nápad, který zaplašil všechny jeho věčné pochyby a obavy. Opravdu byla ještě jedna věc,
          kterou dosud nezkusil, která mu dosud nepřišla na mysl.
          „Kalisto,“ vykřikl.
          Nevěnovala mu pozornost a pokračovala vytrvalým krokem v cestě.
          Rozepjal si opasek a pochvu s mečem odhodil na zem. Už ho nebude potřebovat.
          „Zradil jsem tě,“ zvolal.
          Zastavila se, prudce otočila hlavu a probodla jej svýma nemrkajícíma očima.
          „Měl jsem se vzepřít, jakmile ten rozkaz padl,“ pokračoval Ledros. „Věděl jsem, že Hecarim hledá nějakou
          záminku, aby se tě mohl zbavit. Vždycky jsi byla královou oblíbenkyní. Seběhlo se to rychle, ale já měl být
          rychlejší. Mohli jsme se jim postavit, krýt si navzájem záda. Mohli jsme se jimi prosekat a být svobodní,
          společně! Zradil jsem tě svou nečinností, Kalisto. Zklamal jsem tě.“
          Kalistiny oči se stáhly na úzké čárky.
          „Zrádce,“ zasyčela.
          V ruce se jí zhmotnil přízračný oštěp a rychlým krokem se vydala směrem k němu.
          Zatímco si Ledros odvazoval štít a házel ho stranou, ona zrychlila do plavného běhu. Rozevřel náruč, aby
          přivítal, co se mělo stát.
          První oštěp, který se mu zabodnul do hrudi, jej přinutil vrávoravě couvnout.
          To on ji ve skutečnosti zradil. Miloval ji, ačkoliv ta slova říkal nahlas pouze o samotě, do temnoty noci…
          Tělem mu proletěl druhý oštěp, vržený ohromnou silou. Zapotácel se, ovšem zůstal tvrdohlavě stát.
          Nijak nezakročil, aby zabránil její vraždě. Jestli ji někdo zradil, byl to on.
          Zabořil se do něj třetí oštěp. Padl na kolena. Usmíval se, i když z něj vyprchávala síla.
          Ano, to bylo ono. Tohle ji konečně osvobodí z té příšerné, nekonečné spirály. Byl si tím jist.
          „Dokonči to,“ řekl a zvedl k ní oči. „Dokonči to a buď svobodná.“
          Jejich pohledy se na okamžik střetly, dvojice nesmrtelných duší, jejichž nehmotná těla blikotala věčnou
          energií. V tu chvíli Ledrose prostupovala jen láska. Svým vnitřním zrakem ji viděl takovou, jaká byla zaživa –
          vznešenou, překrásnou, silnou.
          „Smrt všem zrádcům,“ ucedila a probodla ho.
          Ledrosův pohled se rozmlžoval, jak se jeho tělo začalo rozpadat, ale přesto spatřil, jak se Kalistin výraz
          mění, lhostejná maska mizí a nahrazuje ji vzrůstající zděšení.
          „Ledrosi?“ řekla svým vlastním hlasem.
          Oči měla vytřeštěné hrůzou a zdálo se, že je zalévají jiskřivé slzy. Vrhla se k němu na zem.
          „Co jsem to provedla?“ vydechla.
          Chtěl ji uklidnit, ale nedokázal ze sebe vypravit jediné slovo.
          Udělal jsem to pro tebe.
          Do mysli mu vtrhla temnota a napřáhla k němu svá mlžná chapadla.
          Kalista ho chtěla sevřít do náruče, ovšem prsty jí projely jeho rozplývajícím se tělem. Ústa se jí pohybovala,
          on ji však skrz řvoucí šílenství Černé mlhy neslyšel.
          Jeho zbroj dopadla na zem a změnila se v prach, stejně jako jeho meč. Slepá hrůza jej vtahovala do sebe, on se
          jí však podvoloval ochotně.
          Matně si povšiml bledého přízraku, jenž jej pozoroval ze stínů s nehybným, hladovým úsměvem. Thresh. Dokonce
          ani nevítaná přítomnost Řetězového strážce nedokázala otupit Ledrosovu radost z vítězství.
          Dokázal to. Osvobodil ji.
          Bylo po všem.
          Slepá, vše pohlcující hrůza.
          Spalující, nekontrolovatelný vztek.
          Klaustrofobický děs, svírající a dusivý.
          A za tím vším se ukrýval neukojitelný hlad – touha hodovat na teple života, vtáhnout do temnoty víc duší.
          Z té kakofonie zaléhaly uši – miliony ječících, mučených duší, jež se svíjely a vířily ve sdíleném utrpení.
          To byla Černá mlha.
          A jen ty nejsilnější duše dokázaly uniknout z jejího sevření. Jen ty, které dosud nesplnily svůj úkol.
          Krev pod ním vytvářela rozšiřující se kaluž, karmínová barva ostře kontrastovala s bělostí kamenů. Jeho meč
          ležel opodál, čepel měl zlomenou vedví. Vrahové jej obestoupili jako stíny na okraji zorného pole, on však
          vnímal pouze ji.
          Její oči hleděly do prázdna, aniž by cokoliv viděly. Odrážela se v nich jeho krví potřísněná tvář. Ležel na
          boku. Mělký dech mu slábl.
          Její ruka byla chladná, bez života, ale on nic necítil. Klid se na něj snášel jako tylový závoj. Necítil
          žádnou bolest, žádný strach, žádné pochyby. Už ne.
          Sevřel její dlaň do svých prstů chráněných kovovou rukavicí. Nemohl s ní být během života, ovšem ve smrti je
          už nikdo nerozdělí.
          Poprvé za celou věčnost došel pokoje…
          Ne. Něco bylo špatně.
          Do mysli ho udeřilo poznání.
          Nic z tohoto nebylo skutečné. Byla to jen zapomenutá ozvěna, pozůstatek bolesti z jeho vlastní smrti, k níž
          došlo před stovkami životů.
          Naštěstí tu nebyl Řetězový strážce, aby si z něj utahoval.
          Jak dlouho to trvalo tentokrát? Nebyl způsob, jak to zjistit. Desetiletí, nebo jen pár minut – mohlo to být
          obojí, a přesto na tom vlastně vůbec nezáleželo. V této úděsné říši nehybného času se nic neměnilo.
          Pak si vzpomněl a tělem mu projela vlna naděje. Nebyl to pro něj žádný důvěrně známý pocit, ale rozvíjel se v
          něm jako první pupenec na zdánlivě mrtvém stromě po dlouhém dešti.
          Otočil se. Byla tam a on na okamžik pocítil radost, čistou a ničím nezkalenou. Byla opět sama sebou a přišla
          za ním!
          A pak si všiml jejího výrazu. Té chladné, nemilosrdné masky, absence poznání v očích. Naděje v jeho nitru
          uvadla a zemřela.
          Kalista hleděla skrz něj s hlavou nakloněnou, jako by poslouchala něco, co mohla slyšet jen ona.
          „Přijímáme tvé odevzdání,“ řekla, načež se otočila a vkročila do mlhy.
          A zmizela.
          Napnul k ní svou vůli, aby ji našel. Byla daleko. Povolal ji kdosi ze vzdáleného kontinentu na severozápadě.
          Někdo jiný, kdo vyměnil duši za příslib pomsty proti komusi, kdo se na něm dopustil křivdy. Netušil, jaká
          hrůza ho čeká.
          Ledrose zaplnila hořkost a žluč. Zahrnul se kletbami, otočil svou nenávist do vlastního nitra.
          Neexistovala žádná naděje. Teď už to věděl. Byl hlupák, když to nechápal.
          Byla navěky lapená, stejně jako oni všichni. Jen vlastní pýcha a tvrdohlavost ho celé ty roky přesvědčovaly,
          že by ji mohl zbavit pout, vyřešit to jako nějakou hádanku.
          Pýcha a tvrdohlavost – rysy, které byly jeho zhoubou po smrti stejně jako za života.
          Ten prokletý Řetězový strážce měl pravdu. Touha osvobodit ji byla sobecká, už to chápal. Kalista sice nebyla
          zcela při smyslech, ale aspoň nezažívala stejná muka jako on. Měla nějaký smysl existence.
          Ledros cuknul za medailonek na krku, články tenkého řetízku se přetrhly. Mrštil jím do mlhy.
          Doufat v cokoliv dalšího bylo holé bláznovství. Nemohl čekat žádný mír – ne, dokud něco nezlomí kletbu, která
          držela zdejší ostrovy ve svém hnilobném sevření.
          „Musím to ukončit,“ řekl Ledros.
          Zapomnění jej volalo.
          Thresh vystoupil z temnoty. Rozhlédl se, aby se ujistil, že je sám. Pak poklekl a zvedl odhozený stříbrný
          přívěsek.
          Ten hlupák byl tak blízko. Mohl ji přivést zpět, už měl úspěch na dosah… a teď, po bezpočtu staletí vyplněných
          snažením, se svého úkolu vzdal. Ve chvíli, kdy stačilo natáhnout ruku.
          Thresh se krutě usmál. Rád sledoval naději chřadnout a umírat, jako nemocné ovoce na stopce, jako něco, co by
          mohlo být sladké, ale změnilo se v jed. Fascinovalo ho to.
          Otevřel lucernu a medailon do ní vhodil. Pak vkročil zpátky do temnoty a rozplynul se v ní.
          Po chvíli utichlo i chrastění jeho řetězů a byl ten tam.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 darius p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Cesta přes Zimní špičák</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          K večeru už měla Maja boty od sněhu celé promočené. Při každém kroku cítila, jak jí ta ledová břečka čvachtá
          od paty až k prstům, jako by jí po chodidle někdo přejížděl ostrým nožem.
          I ostatní vojáci vypadali vyčerpaně – patnáctimílový pochod dolů ze svahu po pás ve sněhu si vyžádal svou daň.
          Přesto legionáři v čele voje neklopýtali. Jejich kroky měly stále stejný pevný rytmus, který nasadili už ráno,
          a obezřetné oči ani na okamžik nespouštěli z obzoru.
          Nejspíš mají lepší boty, blesklo Maje hlavou. Trifarijci jsou tvrdí, ale nikdo nemůže být takhle drsný, pokud
          má na nohou běžnou výstroj.
          „Tak co,“ zamumlal Zalt. „Držíš se?“
          Zalt, jediný minotaurus v celém oddílu, byl vyšší, ramenatější a starší než všichni ostatní. Na širokých
          kopytech si razil cestu sněhem a zanechával za sebou širokou brázdu. Maja mu záviděla. „Přála bych si, abych
          necítila nohy,“ řekla. „Nemít nohy, nemohli by mě nutit pochodovat.“
          „Při posledním tažení proti Spáru zimy jsem viděl, jak jednomu vojákovi zmrzla noha na kost,“ prohlásil Zalt.
          „Když si nazul botu, prsty se mu zlomily a odpadly. A tak bum! Generál Darius mu ji celou useknul.“
          Maja pohlédla dolů z hory. Daleko pod sebou v zatáčce cesty zahlédla samotného Daria – Pěst Noxu, ztělesnění
          moci. Na zádech se mu leskla jeho olbřímí sekera.
          „Máš kliku, že jsi tady,“ řekl jí Zalt. „Darius zná tuhle cestu líp než kdokoliv jiný. Postavil ji během
          Darkwillova tažení. A my mu pomůžeme získat ji zpátky.“ Hněvivě mu blýsklo v oku. „Zatracený Spár zimy!“
          Po obou stranách Dariovy horské cesty se tyčily strmé útesy. Maja vzhlédla a spatřila siluety vojáků,
          stojících na jejich vrcholu. „Průzkumníci si ani na chvilku neodpočinou, co?“ zeptala se.
          „Cože?“
          Ukázala. „Průzkumníci.“
          „Jací průzkumníci?“ zeptal se Zalt.
          Pak i on zvedl zrak.
          Kletbu, která se mu vydrala z hrdla, přehlušila lavina.
          Z vrcholků útesů nad jejich hlavami se oddělily dvě opony bílé hmoty. A téměř okamžitě zaplnily celý průsmyk.
          Do noxijského voje udeřily hromady těžkého sněhu, a jak lavina sjížděla z kopce, pohlcovala jednu řadu vojáků
          za druhou. Maja se zapřela, ale stejně měla pocit, jako by do ní narazil útočící bazilišek. Pak svět vyplnilo
          děsivé valení, hrůzný okamžik beztíže… a nakonec temnota a drtivá zima.
          Křup! Někdo vytáhl Maju ze závalu. „Vstávej,“ rozkázal hlas, ve kterém zněl třeskot mečů. „Vykopej ostatní!“
          Otřepala se a začala hrabat. A pak si to uvědomila: hrabala vedle samotného generála.
          Darius našel ve sněhu okovanou nohu. „Zalte!“ vykřikla Maja. Pomohla generálovi ho vytáhnout.
          Ohlédla se na zamrzlý svah: vysoko nad nimi se válečníci Spáru zimy probírali rozházenými ostatky padlých
          noxijských vojáků. Teď už nemůžeme ustoupit, pomyslela si Maja.
          Darius počítal přeživší. „Důstojníci?“ zvolal. Ihned k němu přispěchali dva členové Trifarské legie. „Nahlaste
          ztráty. Za dalším hřebenem je řeka. Tam se opevníme.“ Darius přejel pohledem po svých otřesených vojácích a v
          očích mu plál hněv, který jen s obtížemi držel na uzdě. „Kdo nemůže jít, ať se plazí.“
          Zatímco se bledé slunce chýlilo k obzoru, bojovníci Spáru zimy pronásledovali noxijský voj dolů k řece a
          zasypávali jej šípy s ozubenými hroty. Přípravné ostřelování však disciplinovanou Trifarskou legii
          nezpomalilo. Maja se snažila s jejími členy držet krok, zmáhala ji však už únava a dech se jí lámal.
          Zamrzlá řeka byla široká a led kluzký, další postup by tedy byl pro Spár zimy nebezpečný. Noxijci čekající na
          břehu tak věděli, že útok musí přijít z nedalekého lesa. Navzdory sporadické střelbě, která vycházela ze stínů
          pod sosnami, rozkázal Darius vykopat ve sněhu dvojici příkopů rovnoběžně s břehem. Vojáci používali štíty jako
          lopaty a Maja si všimla, že se k nim přidal i on.
          „Tohle si pamatuj,“ poznamenal Zalt. „Viděla jsi Pěst Noxu kopat společně s pěchotou!“
          Všichni se poté jali zaostřovat kůly, jimiž ohradili vnější příkop. Darius se pustil do kontroly obranné
          linie, jakmile však dorazil k Zaltovi, zastavil se. „Jsi mi povědomý,“ prohlásil.
          „Bojoval jsem v prvním freljordském tažení, generále!“ Zalt kývl směrem k Maje. „Vyprávěl jsem tomuhle
          pískleti, o kolik to bylo horší!“
        </p>
      </div>
      <div class="col-md-6 col-sm-12">
        <p class="v h text-center p-4">
          Darius pohlédl na Maju. „Tohle je tvoje první akce,“ řekl.
          Maja by ráda věděla, podle čeho to poznal. „Ano, generále.“
          „Neplýtvej časem na strach,“ poradil jí. „Soustřeď se na boj s nepřáteli. Na sekání jejich hlav.“
          Maja nevěděla, co říct. „Ehm –“
          Zzzzup. Něco proťalo vzduch mezi nimi a do stěny okopu se zarazil oštěp.
          Maja se otočila k hradbě stromů. Větve se třásly, meče blýskaly a měsíční světlo se odráželo od leštěných
          kostí.
          „Připravit k boji!“ zaburácel Darius.
          Zatímco Noxijci chvátali do krytů a zpod stromů vyletěla další salva oštěpů, zahlédla Maja jednoho vojáka, jak
          vrávorá a z hrudi mu trčí tři stopy sukovitého dřeva.
          Darius se protlačil kolem Maji se Zaltem a šípy se mu odrážely od sekery pověšené na zádech. „Už brzy. Brzy
          zaútočí,“ pověděl. Oči mu plály divokým vzrušením. „A v tu chvíli udeříme!“
          Jen to dořekl, ozvalo se od stromů divoké vrčení. Z temnoty vyběhla smečka šestinohých kočičích stínů –
          cvičených divospárů. Vrhli se Noxijcům po hrdlech.
          A za nimi následoval Spár zimy.
          Ve chvíli, kdy se ze zákopu vynořila Trifarská legie a rozběhla se proti nim, tasila Maja meč. Zahlédla, jak
          Dariova sekera dopadla jako gilotina. I ona se zvedla připravena k boji – když tu se Zalt vedle ní zhroutil.
          Do ramene měl zabořený oštěp.
          „Běž,“ zalapal po dechu, ale Maja zůstala po jeho boku. Během okamžiku byli válečníci Spáru zimy u nich a
          zuřivě máchali sekerami. Zalt odrazil zdravou paží úder, který by mu rozdrtil lebku, a Maja podrazila
          útočníkovi nohy – ovšem místo aby mu zasadila smrtící úder, otočila se zpět k Zaltovi.
          Mohla ho zachránit. Musela!
          Tlačila ho směrem k řece, pryč od boje, a nakonec proklouzli na led za noxijskou linií. Jak Zalt padl na
          kolena a lapal po dechu, zmocnilo se Maji neodolatelné nutkání prchnout s ním přes řeku.
          „Nedělej to!“ poznal Zalt, na co myslí. „Noxijec nikdy neutíká!“
          Maja cítila srdce až v krku. Otevřela ústa, aby se proti Zaltovi ohradila – Já jsem Noxijec, jsem – ovšem
          nevyšlo jí z nich ani slovo.
          Pak se Zaltovy oči rozšířily a na Majino rameno dopadla těžká ruka. Ani se nemusela otáčet, aby věděla, kdo za
          ní stojí.
          „Bojuj proti nepřátelům,“ vrčel Darius.
          „Já –“
          „Nebojuješ proti nim.“ Jediným pohybem paže ji na ledě otočil. „Noxijci, kteří prchnou, zemřou.“
          Tvou rukou, věděla Maja. Touhle sekerou. S vytřeštěnýma očima sledovala, jak Darius pozvedl zbraň nad hlavu a
          jí blesklo hlavou: Je to tady – moje poprava.
          Ten okamžik však nenastal. Od hlavice sekery se odrazil déšť šípů, neškodně se rozletěl kolem nich a Darius
          sekeru opět spustil. „Noxijci neutíkají. My vyhráváme,“ vrčel jako šelma. „Za to, co nám dělají, je rozsekáme
          na kusy.“
          A Maja pocítila, jak v ní stoupá hněv – nad Spárem zimy, nad sebou, nad vlastním strachem. S třesoucími se,
          prokřehlými pažemi odstrčila Zalta stranou. Slyšela, jak s heknutím dopadl na led, ale nechala ho tam. A
          stejně tak i Darius. Společně s ním, bok po boku, se vrhla do víru noxijské ocele.
          Jejich čepele blýskaly vzduchem a Maja máchala mečem tak dlouho, dokud neměla svaly v jednom ohni a ruka ji
          nebolela od ustavičných nárazů. A s každým drtivým úderem si opakovala: Žij. Vyhraj. Rozsekej je na kusy.
          Do úsvitu zahnali Spár zimy na útěk.
          Když se Darius s Majou vrátili na břeh řeky, našli Zalta s hrudí prošpikovanou šípy. Byl mrtvý.
          Maji se zmocnila otupělost. Říkala si: Třeba v sobě našel dost sil. Třeba bojoval. Jenže prostě zemřel tam,
          kde ho nechali.
          „Snažila jsem se ho chránit,“ řekla Dariovi. „Je… byl to dobrý voják. Chtěla jsem ho chránit.“
          Darius chvíli mlčel a pak prohlásil: „To byl hloupý nápad.“
          Maja na něj překvapeně pohlédla. „Pane?“
          „Měla jsi bojovat společně s vojáky, kteří ještě měli šanci žít.“ Otočil se k Maje. Otřásla se… měl oči jako
          ze železa. „Starý Zalt byl připravený zemřít. Ale ty jsi měla být připravená bojovat.“
          „A-ano,“ vykoktala. „Já… polepším se, pane.“
          Darius pohlédl na sever, směrem k úsvitem zalitým svahům hor Zimního špičáku. Maja viděla, jak tam hoří
          táborové ohně. Mezi stromy stoupal dým.
          Spár zimy tam čekal.
          „Tak si s tím pospěš,“ prohlásil Darius.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 xin p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Co se dříve plavilo svobodně</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Zajatec stál vzpřímeně s kotníky připoutanými železnými okovy k dřevěnému sloupu a zápěstími svázanými hrubým
          provazem. Černou noxijskou tuniku mu zkrápěly pramínky krve stékající mu po skráních a jeho bosá chodidla už
          stála v malé rudé kaluži. Nad jeho hlavou se po modré obloze táhly šedé skvrny, jako by se sama obloha nemohla
          mezi těmi dvěma barvami rozhodnout.
          Kolem vězně se ježila ohrada z vysokých, zaostřených kůlů. Okolní vojáci běhali od stanu ke stanu. Jejich
          spěšné kroky vířily prach, který jim ulpíval na botách a jejž budou určitě muset setřít, než se postaví před
          své velitele. Vězeň to věděl, jejich disciplinované chování pozoroval už několik dní. Nic podobného dosud
          neviděl.
          Po celém táboře ve větru plápolaly sytě modré praporce se symbolem meče, rozdělujícím dvojici křídel – znakem
          Demacie.
          Ještě nedávno na jejich místech visely černorudé vlajky Noxu. Vězeň si vzpomněl na své rozkazy: obsadit
          Kaliště pro větší slávu své říše.
          Selhal.
          A věděl, jaké to bude mít následky. Válka neúspěch neodpouští. To byla pravda, kterou byl připraven přijmout.
          Nyní čekal na svůj osud. Když se poprvé ocitl v zajetí, přišel o domov. Nyní ztratí mnohem víc.
          Zavřel oči pod návalem vzpomínek. Vybavil si, že tam byli dva muži. Svého pána znal – ze ztraceného chlapce
          uneseného z domova učinil bojovníka hodného Jam zúčtování. Tím druhým byl jakýsi cizinec, tvrdící, že hájí
          zájmy říše. Když si potřásli rukama, poslali jej na západ do stínu Argentských hor, do Kaliště.
          Žádné rozloučení, žádné přání hodně štěstí. Nebyl však sám. Kromě něj tam byli i další „vojáci neštěstí“, jak
          jim přezdívali v Noxu. Ubohé skupiny bojovníků starající se o úkoly, které nebyly hodny pozornosti zkušených
          válečných oddílů. Nic moc proti tomu namítat nemohli: jejich majitelé je s nesmírnou ochotou prodali, když
          armáda dost zaplatila.
          „Ty nevypadáš jako z Noxu,“ zvolal jakýsi hlas a vytrhl vězně ze vzpomínek.
          Otevřel oči a spatřil Demacijce stojícího před ohradou. Pod kroužkovou zbrojí prosvítalo modré a hnědé
          oblečení, u pasu mu visel krátký meč. Vězni neušlo jeho velitelské vystupování, hodnost však nemohl mít příliš
          vysokou.
          „Jak se jmenuješ?“ zeptal se voják.
          Vězeň se zamyslel. Může snad odpověď rozhodnout o jeho dalším osudu?
          „Xin Zhao,“ odpověděl vyschlým, chraplavým hlasem.
          „Jakže?“
          „Xin. Zhao.“
          „To nezní moc jako noxijské jméno,“ podivil se ozbrojenec nahlas. „Noxijská jména jsou drsná, jako třeba…
          Boram Darkwill.“ Při těch dvou slovech se otřásl.
          Xin Zhao neodpověděl. Neviděl důvod, proč by měl před svou nadcházející popravou vést podobnou debatu.
          „Tak pojďte, štítový seržante,“ řekla další Demacijka. Vážný výraz mladé důstojnice upoutal seržantovu
          pozornost. Měla na sobě stříbrnou zbroj se zlatým lemováním kolem nárameníků. Po zádech jí splýval zářivě
          modrý plášť.
          „Neplýtvejte časem na hovory s Noxijci,“ poradila mu. „Nevyznávají stejné hodnoty jako my.“
          Seržant sklonil hlavu. „Ano, kapitánko Korunní stráže. Ale mohu-li se zeptat…“
          Kapitánka přikývla.
          „Proč tenhle není s ostatními?“
          Pohlédla krátce na vězně a v modrých očích se jí chladně zablesklo.
          „Připravil o život víc vojáků než jiní.“






          Xin Zhaa probudilo troubení rohů. Seděl v blátě a kopáním do vlhké země se pokoušel vrátit si do ztuhlých
          nohou trochu citu. Pak se se zády opřenými o sloup vysoukal do stoje a všiml si, že se k němu blíží seržant z
          předchozího dne, doprovázený čtyřmi dalšími vojáky v podobném oděvu. Otevřeli vrata do ohrady. Seržant
          vstoupil jako první, v rukou tác s miskou horké polévky.
          „Dobré ráno. Jsem Olber a tohle je moje strážní jednotka,“ prohlásil voják. „Nesu ti snídani, Syn Žó.“
          Xin Zhao sledoval, jak pokládá tác na zem. Koho by napadlo, že někdo dokáže těch pouhých pár slabik tak děsivě
          zkomolit?
          Jeden z demacijských strážných zkušeným pohybem přeřízl provazy na zajatcových zápěstích. Seržant a ostatní
          stáli ostražitě opodál s rukama na jílcích svých mečů.
          „Tak do toho, najez se,“ řekl Olber.
          Xin Zhao zvedl misku. „Poslali vás pět.“
          „Děláme, co řekne kapitánka,“ vysvětlil Olber. „Konec konců, je z Korunní stráže. Ti chrání samotného krále.“
          Stráže souhlasně kývly a pohlédly na sebe.
          „Jo, její otec zachránil předchozího Jarvana u Bouřného tesáku,“ prohlásil jeden z ozbrojenců.
          „Který Jarvan to vlastně byl?“ zeptal se další.
          „Druhý. Teď máme třetího.“
          „Správně to je král Jarvan Třetí,“ vložil se do debaty Olber. „Je to váš panovník. A můj také. Měli byste mu
          prokazovat náležitou úctu, zvlášť když sem jel s námi osobně.“
          Xin Zhaovi neuniklo, že si svého krále velmi považují. Zatímco vojáci dál tlachali, zvolna usrkával polévku a
          poslouchal jejich rozhovor. Probírali pošetilost Noxijců, která je zavedla tak daleko na západ, jak snadno oni
          sami dorazili Kališti na pomoc a jak tohoto vítězství dosáhli jménem spravedlnosti.
          Poslali nás na smrt, uvědomil si Xin Zhao. Sevřel prázdnou nádobu tak pevně, že se ozvalo ostré prasknutí a
          dřevo se mu v ruce rozlomilo.
          Demacijci k němu obrátili pozornost. Olber se na Xin Zhaa zadíval. „Ruce.“
          Xin Zhao natáhl paže s dlaněmi otočenými vzhůru.
          „Taky jsi utržil pěkných pár šrámů,“ poznamenal Olber a svázal Xin Zhaova zápěstí novým provazem. Strážní
          přistoupili blíž. Prohlíželi si jizvy pokrývající křížem krážem jeho kůži. Xin Zhao sledoval jejich pohledy.
          Už ani sám nevěděl, které rány pocházely z jakého zápasu. Vybojoval jich až příliš mnoho a jen pár z nich mu
          stálo za to, aby si je pamatoval.
          „To nejsou žádná čerstvá zranění,“ povšiml si jeden z vojáků.
          „To je pravda,“ souhlasil Xin Zhao. Jeho hlas, jasný a silný, zaujal jejich pozornost. Na okamžik zmlkli a
          hleděli na něj, jako by už nebyl prostě jen dalším zajatcem.
          „Co jsi v Noxu dělal?“ zajímal se Olber.
          „Bojoval jsem v arénách,“ odvětil Xin Zhao.
          „Zúčtovač!“ zvolal jeden strážný. „O vás barbarech jsem už slyšel. Bojujete na smrt před tisícovkami diváků!“
          „Já tedy o žádném zúčtovači jménem Syn Žó nikdy neslyšel,” zamumlal další.
          „Možná nebyl moc dobrý. Třeba právě proto skončil tady, zbitý a svázaný.“
          „Počkat,“ utišil je Olber. „Nepoužívají snad zúčtovači v arénách jiná jména?“
          Xin Zhao se téměř usmál. Tenhle Demacijec byl chytřejší, než si původně myslel. Dokonce i za hranicemi říše se
          o zúčtovačích vědělo, že si často dávají neobvyklá přízviska. Někteří chtěli být zajímaví. Jiní se snažili
          něco skrývat. Xin Zhao si tak připomínal život, který vedl, než jej unesli.
          „Viscero,“ řekl jeden voják s pohledem upřeným do rozvinutého pergamenu. „Tak mu ostatní Noxijci říkali.“
          Olber mu vyškubl dokument z ruky. Pečlivě ho studoval. Po několika dlouhých okamžicích ke Xin Zhaovi opět
          vzhlédl. „Ty jsi ten zúčtovač.“
          Ticho. Šedou oblohou pronikalo několik osamocených paprsků světla.
          „Viscero,“ zopakoval Olber a v hlasu se mu ozýval úžas. „Ten, který nikdy neprohrál.“
          Strážní na sebe pohlédli. Pak stočili zraky zpátky na Xin Zhaa a jejich výrazy konečně rozzářilo pochopení.
          „Já tě znám!“ vyhrkl jeden.
          „Neporazil jsi minotaura?“ zeptal se další.
          Olber pozvedl ruku, aby utnul zbytečné řeči. „Proč jsi řekl, že se jmenuješ Syn Žó?“ chtěl vědět.
          Xin Zhao si povzdechl. „Jakmile jsem se stal zúčtovačem, žádný Xin Zhao už neexistoval. Byl jenom Viscero.“
          Sklopil pohled ke spoutaným zápěstím, k řetězu na svých kotnících a pak zpět na Demacijce. „Čas, který mi
          zbývá, bych raději prožil pod svým pravým jménem.“
          „Ale proč slavný zúčtovač bojuje za Noxus v pohraniční válce?“ nenechal se odbýt Olber.
          „Koupili mě,“ odpověděl Xin Zhao. „Armáda.“ Vysvětlovat tu situaci mu přišlo podivné. Tak dlouho předpokládal,
          že jeho poslední okamžiky proběhnou rychle, ukončené oštěpem nebo mečem – ne teplým jídlem a otázkami ohledně
          minulosti.
          Že by mu tak chtěl osud na rozloučenou ukázat svou soucitnou tvář?
          Zdálo se, že Olbera něco trápí. „Neměl jsi na vybranou,“ prohlásil.
          Xin Zhao zavrtěl hlavou.
          „Máš v Noxu nějakou rodinu?“
          Xin Zhao se na okamžik zamyslel a opět mlčky naznačil, že ne. Býval by rád věděl, zda má vůbec někde nějakou
          rodinu.
          „Inu, v tom případě ti asi nic nebrání začít znovu.“ Olber kývl na jednoho ze strážných. Ten vytáhl klíč a jal
          se odemykat okovy, kterými byl Xin Zhao připoután ke kůlu.
          Xin Zhao zvědavě naklonil hlavu. „Jak to myslíš?“
          Olber se usmál. „Pojď se obléct.“






          Xin Zhao seděl vzpřímeně v nové tunice, kterou mu dali. Demacijská látka byla na omak měkká. Rozhlédl se po
          stanu, aby spočítal slamníky a prázdné misky od polévky. K uším mu dolehly poznámky plné vděku. Ty jadrné
          hlasy poznával. Patřily ostatním, kteří byli ještě před několika hodinami zajatci jako on.
          Jeden po druhém vstávali z lůžek a děkovali léčitelům, kteří se postarali o jejich zranění. Do stanu vešli
          ozbrojení Demacijci. Xin Zhao sledoval, jak vězně odvádějí pryč. Znal je dobře, pochodoval s nimi na Kaliště.
          Během cesty strávili hodně času předháněním se v siláckých kouscích, kdy pak vítěz oslavoval svůj úspěch a
          poražený odcházel zahanben. Ti obzvláště hlasití se chvástali, kolik demacijských vojáků hodlají zabít. To
          bylo předtím, než se střetli s opravdovým protivníkem.
          K žádné bitvě vlastně nedošlo. Noxijská armáda by si možná se svými legiemi a obléhacími stroji vedla lépe,
          oni však měli do skutečného vojska daleko. Byli obyčejní odvedenci bez řádného bojového výcviku, kteří napadli
          jednotné království. Během pouhých několika hodin oslavovalo Kaliště své zachránce.
          Poslali nás sem na smrt, připomněl si Xin Zhao. A přesto osud chtěl, aby ještě stále žili. Ne z vůle Noxu,
          nýbrž z rozhodnutí Demacie.
          Osud plyne jako čtvero povětří, říkali kdysi starší jeho vesnice, a nikdo nemůže znát jeho směr, dokud se jím
          nenechá unášet v dál.

        </p>
      </div>
      <div class="col-md-6 col-sm-12">
        <p class="v h text-center p-4">
          Přistoupila k němu stará léčitelka. Měla na sobě stejný bledý šat jako ostatní, kteří ve stanu pracovali. „Jak
          se cítíš, dítě?“ zeptala se.
          „Jsem v pořádku,“ odpověděl Xin Zhao. „Děkuji.“
          „Mně neděkuj. Ale králi. To on rozkázal, aby bylo o všechny zajatce náležitě postaráno.“
          „Ten třetí Jarvan?“ Už zase tenhle král. Čím to, že jediný člověk dokáže v ostatních vzbudit takovou oddanost?
          „Ano, náš veliký Jarvan Třetí,“ opravila ho. „Dal vám možnost začít nanovo. Nalézt mír.“
          Xin Zhao sklonil oči k podlaze, dlaně složené v klíně. Viscerovo místo bylo vždy v aréně. A všude jinde po
          celém Valoranu by ho lidé mezi sebe přijali pro jeho sílu, o tom nepochyboval. Co se týkalo jeho rodné vlasti
          – Prvních zemí za mořem, které neviděl už celá desetiletí – ta mu teď byla cizí jako nějaká vzdálená
          představa.
          Kde by mohl najít mír? A chce ho vůbec?
          Ne, jeho naděje na mír zemřela už dávno, když ukončil první život a za odměnu tím o něco prodloužil ten svůj.
          Xin Zhao se otočil k léčitelce. „Mám jednu otázku, pokud mohu.“
          „Co tě trápí, dítě?“
          „Ten váš král. Kdo to vlastně je?“
          Stařena se pousmála. „Proč se nepodíváš sám?“






          Xin Zhao kráčel za Olberem mezi čtyřmi strážnými. Jak procházeli táborem, nahlížel do okolních stanů a viděl,
          jak si demacijští vojáci balí vybavení a kapitáni připravují plány na plnění dalších úkolů. Povídalo se, že
          někde, ani ne týden cesty odtud, je na spadnutí další bitva proti Noxu. Xin Zhao přemýšlel, zda mají tito lidé
          namířeno právě tam, aby ve stopách chaosu napravovali křivdy všude, kam se vypraví. Zdálo se, že slouží
          nějakému vyššímu poslání, něčemu mocnějšímu než pouhá síla a možná i cennějšímu.
          Představoval si, jaké to asi musí být, moci se opřít o tak skálopevné přesvědčení, že za něj neváhali položit
          život. Kdysi v aréně neměl jeho život nejmenší cenu. A teď byl hoden audience u krále.
          „Zdá se, že jsi poslední,“ prohlásil Olber, zastavil svou skupinu a ukázal před sebe.
          Xin Zhao sledoval směr seržantova prstu a spatřil stan větší než všechny ostatní. Na jeho střeše vlály tytéž
          sytě modré prapory. Před vchodem stály ve dvou řadách stráže v nablýskaných zbrojích. Ven právě vycházel muž s
          tváří a krkem pokrytými noxijským tetováním, v rukou malý váček. Bývalý vězeň se několikrát poklonil, načež ho
          jeden ze strážných odvedl pryč. Uvolněné místo v řadě okamžitě zaplnil jiný Demacijec.
          „To je králův stan,“ řekl Olber. „My zůstaneme zde. Ty půjdeš dovnitř, poklekneš, přijmeš, co ti král dá, a my
          si tě pak vyzvedneme.“
          Seržant se pousmál. „Král řekl, že jakmile před ním staneš, budeš svobodný… ale venku tě stejně musíme
          doprovázet my. Tenhle tábor vede kapitánka z Korunní stráže a ta nedopustí, aby se jí tu volně potulovali
          nepřátelé. Ne, dokud Kaliště nadobro neopustí.“
          Xin Zhao chápavě přikývl a zamířil ke stanu.
          „Král vítá Viscera!“
          Hlas, který jej pozdravil, byl hluboký a rázný. Xin Zhao vstoupil dovnitř. Tam poklekl na pravé koleno a
          hluboce sklonil hlavu. Podlahu pokrývala látka s výšivkami okřídlených rytířů a válečníků s tvářemi zakrytými
          přilbami.
          „Můžeš vzhlédnout,“ sdělil mu jiný hlas. Xin Zhao zvedl hlavu a podíval se, kdo to hovoří. Byl to muž, ne o
          mnoho starší než on sám, sedící na vyvýšeném dubovém křesle. Měl na sobě zářivou pozlacenou zbroj zdobenou
          matně černými ostny. Na hlavě mu spočívala koruna osázená drahokamy. Po pravici mu leželo veliké ocelové kopí
          s ostřím nabroušeným jako zuby nějakého obřího netvora.
          To je jejich král, uvědomil si Xin Zhao. Jeho oči na něm spočinuly ještě o chvilenku déle. Cítil, jak z něj
          vyzařuje aura majestátu kombinovaná s fyzickou silou, jakou u něj neočekával.
          Po králově levici stála kapitánka z Korunní stráže se stejným kamenným výrazem, jako když ji Xin Zhao spatřil
          poprvé.
          Napravo si všiml malého chlapce oděného v královské tunice. Seděl na svém vlastním dubovém stolci a nohy v
          malých kožených botách mu visely přes okraj. Xin Zhao si nemohl nevšimnout podoby mezi ním a králem, oba měli
          stejně výrazný nos a hranatou čelist. Trojici doplňovali dva další vojáci s píkami namířenými vzhůru.
          „Viscero je velmi neobvyklé jméno,“ prohlásil král Jarvan III. „Odkud pochází?“
          Xin Zhao sklopil zrak a přemýšlel, jak odpovědět.
          „Budeš mluvit, když tě král osloví,“ rozkázala kapitánka.
          „Jen klid, Tianno,“ mávl král rukou. „Určitě je ještě v šoku z toho, co se za těch posledních pár dní událo.
          Má nárok na to, abychom mu poskytli trochu času, ne snad?“
          Kapitánka otevřela ústa k odpovědi, pak je však znovu zavřela a raději jen zdvořile přikývla.
          „Je to připomínka mého domova,“ odpověděl Xin Zhao.
          „Hm, opravdu?“ poznamenal král se zájmem. „Noxus jsem studoval velmi zevrubně, ale o žádném místě zvaném
          Viscero jsem neslyšel.“
          „Není to vlastně místo, spíš vzpomínka… která však v Noxu změnila svůj význam.“
          „Jistě,“ pohlédl panovník krátce na svého syna, „vzpomínky na dětství jsou
          velice –“
          „Není to však mé pravé jméno.“
          „Ty se opovažuješ přerušovat krále?“ zaburácela kapitánka. Prsty se jí sevřely na jílci meče.
          Xin Zhao sklonil hlavu. A pak zaslechl upřímný a srdečný smích. Opět to byl hlas Jarvana III.
          „Jsi dnes první, kdo v Tianně probudil takové rozhořčení,“ prohlásil panovník. „Byla to její první bitva ve
          velení Neohrožené gardy, byť se mnou asi budeš souhlasit v tom, že se vlastně ani o žádný velký boj
          nejednalo.“
          Poplácal po rameni mladého prince, který svého otce tiše a pozorně sledoval. „Prosím,“ řekl král. „Pověz nám
          svůj příběh, Viscero, jehož pravé jméno mi dosud nebylo odhaleno.“
          S pohledem stále upřeným k zemi se Xin Zhao zhluboka nadechl. „Mé rodné jméno je Xin Zhao. Dali mi jej rodiče,
          které jsem naposledy viděl jako malý chlapec. Možná jsou naživu, možná zemřeli… nevím.“
          Ztěžka polkl. „Místo, odkud pocházím, se nazývá Raikkon. Je to pobřežní vesnice v Prvních zemích, kterým
          zdejší lidé říkají Ionie. Dětství jsem strávil v rybářském člunu jménem Viscero a pomáhal starším se vším, co
          bylo zapotřebí. Život byl prostý, poklidný… dokud k nám na rudých a černých lodích nedopluli žoldáci.“
          Na okamžik zavřel oči. Demacijci mlčeli.
          „Neměli jsme nejmenší šanci. Odvlekli mě. Po měsících na moři jsem se ocitl v Noxu. Všechno bylo… vysoké,
          hlasité, hrubé. Ani stopa po krásách přírody mého domova.“
          Xin Zhaovi se zdálo, že slyší souhlasný šepot. Slabé mumlání, tichá slova.
          „Jako každý jiný ztracený hoch jsem dělal vše, co bylo zapotřebí, abych přežil. Věcmi, na které nejsem hrdý,
          jsem si vysloužil pozornost mocných. Všimli si mé síly a učinili ze mě bojovníka. Tam se znovu zrodil Viscero
          – jako zúčtovač.“
          Povzdechl si a jeho hlas zeslábl. „Zabil jsem mnoho, mnoho nepřátel. Někdy jsem ani neznal jejich pravá jména.
          A čím víc jsem jich pobil, tím hlasitěji davy jásaly: ‚Viscero! Viscero!‘, zatímco jejich zlato plnilo kapsy
          mých majitelů. Předpokládal jsem, že takhle strávím zbytek svých dní – bojem v arénách pro potěšení ostatních.
          Jednoho dne však Noxus mým pánům nabídl víc zlata, než kolik jsem jim mohl kdy vydělat já.“
          Xin Zhaova ramena poklesla. „A tak jsem skončil tady. Vaši vojáci už znají zbytek.“
          Jarvan III. mlčel. Všichni čekali, až promluví.
          „Prožil sis opravdu hodně,“ řekl konečně. Letmo pohlédl na svého syna a poté stočil zrak zpět ke Xin Zhaovi.
          „Díky, že jsi nám pověděl o své pouti. Já i celá Demacie jsme hrdí na to, že tě nyní můžeme z pout Noxu
          osvobodit.“
          Král kývnul směrem ke strážným, kteří přinesli lněný měšec a položili jej před Xin Zhaa. Zacinkaly v něm
          mince.
          „Toto je požehnání Jarvana Třetího,“ zadeklamovala kapitánka z Korunní stráže. „Je v něm dostatek zlata na
          týdenní cestu. Věz, že tvůj útok na země pod ochranou království Demacie byl zlým skutkem, náš král ti však
          jako projev dobré vůle poskytl druhou šanci. Využij ji dobře.“
          Xin Zhao pohlédl na váček. Ani se nepohnul. Opravdu to je tak snadné? Vzít si měšec a odejít odsud… v míru?
          Právě teď o sobě hovořil otevřeněji než kdy dříve s cizincem, který mohl ukončit jeho život pouhým mávnutím
          ruky.
          Přesto ten cizinec pozorně naslouchal. A přestal tak být cizincem.
          Můj život se už pokoje nedočká, ale nemohl bych mu dát alespoň smysl?
          „Tak prosím,“ řekla kapitánka z Korunní stráže a ukázala dvěma prsty k východu.
          Xin Zhao sklonil hlavu. „Měl bych jednu žádost, pokud mohu.“
          „Mluv,“ řekl král.
          „Rád bych se přidal k vaší gardě.“
          „Nesmysl!“ zvolala kapitánka. Strážní jako jeden muž udeřili patkami pík o zem.
          Král se krátce zasmál a otočil se k velitelce ozbrojenců. „Vskutku zajímavý návrh.“
          „Přece nechcete –“ začala kapitánka, ovšem král ji gestem umlčel.
          „Jen ať řekne, co má na srdci,“ usmál se Jarvan III. „Rád bych si vyslechl, co jej k tomu vede.“
          Xin Zhao vzhlédl. Podíval se králi do očí. „Prokázal jste mi milosrdenství a čest,“ začal. „Dvě věci, které
          jsem dosud nepoznal. Celé ty roky v Noxu jsem strávil bojem kvůli zájmům, které mi byly cizí, a za tu dobu
          jsem věděl jistě jen dvě věci. Vítězství znamenalo přežití, porážka smrt. To jsem se naučil, když jsem
          sledoval bojovníky jako já umírat v aréně nebo nadobro mizet, pokud prohráli příliš mnoho bitev. Ovšem vy a
          váš lid bojujete za něco jiného. Za něco víc.“
          Stanem zakýval mírný vánek. Dvě malé kožené botky se zakývaly. Xin Zhao si odkašlal.
          „A raději bych zemřel v boji při obraně cti, než žít dál a litovat, že jsem tu volbu neučinil.“
          Jarvan III. se naklonil kupředu. Všichni ostatní věděli, že mají mlčet.
          „Hovoříš dobře,“ odvětil panovník. „Popravdě, lépe než někteří z mých vlastních rádců. Moji ochránci však musí
          projít roky, někdy i desetiletími výcviku. Jak mám věřit, že jsi toho úkolu schopen?“
          Xin Zhao beze slova hleděl na krále, na prince, na kapitánku ozbrojenců. Jedna jeho část věděla, co by mohl
          říct. A jiná zase, co udělat. Měl by se mezi nimi snad rozhodnout?
          Ne.
          Osud zvolil za něj.
          Popadl měšec s mincemi, mrštil jím po kapitánce a zasáhl ji do obličeje. Než se vzpamatovala, rozmáchlým kopem
          srazil na zem strážného po své levici. Bleskově popadl Demacijcův oštěp a švihnutím podrazil nohy druhému
          vojákovi vpravo. Jeho tělo se pohybovalo instinktivně, plynule a hbitě, mysl jej přenesla zpět do arény.
          Naposledy zatočil zbraní a bodl s ní směrem k Jarvanovi III. Její tupý konec se zastavil jen několik palců od
          králova hrdla.
          Mladý princ zalapal po dechu. Strážní se sebrali ze země a vrhli se k němu, kapitánka tasila meč.
          Xin Zhao padl na kolena. Bez jediného slova odložil zbraň na zem a nastavil krk. Ocel mistrovsky tepaných
          čepelí se dotkla jeho kůže.
          Místnost zaplnilo napětí. Všechny zraky se upíraly na Xin Zhaa, který sám měl oči zavřené a byl připraven
          pokojně přijmout jakýkoliv osud.
          Král si urovnal plášť. „Postav se,“ rozkázal. „Můj otec kdysi prohlásil, že Noxijci v těch arénách plýtvají
          talentem. Nyní vidím, že měl pravdu.“
          „Můj králi,“ ozvala se kapitánka. „Snažil se tě zabít!“
          „Ne, Tianno,“ odvětil vladař. „Ukázal mi, jak bych mohl být zabit. Přímo před mými vlastními věrnými
          strážemi.“
          „Hluboce se omlouvám,“ prohlásil Xin Zhao. Hlas měl klidný a odměřený, jako tichý příliv, který ještě není
          připraven zaplavit břeh. „Nenapadl mě jiný způsob, jak ukázat své schopnosti.“
          „A opravdu jsi nám je ukázal,“ kývl král. „Mně i těmto demacijským válečníkům. Zdá se, že by se od tebe mohli
          lecčemu přiučit.“
          „Nedovolím, aby čest královské gardy pošpinil nějaký vězeň!“ zvolala kapitánka z Korunní stráže.
          „Když přede mě tento muž předstoupil, přestal být vězněm.“ Král se zvedl z křesla. „Demacii kdysi dávno
          založili dobří lidé, kteří hledali útočiště před zlem, jež na ně číhalo v okolním světě. Příběh tohoto muže mi
          připomíná ony staré příběhy – ty o velkém Orlonovi a jeho následovnících. Ty, které mi kdysi vyprávěl otec.“
          Usmál se na prince, jenž z něj nemohl odtrhnout užaslý pohled. „Můj synu, radosti mého života,“ prohlásil
          král, „mám nesmírnou radost, že tu teď jsi a můžeš být svědkem tohoto okamžiku. Vidět na vlastní oči, proč
          musíme dodržovat své
          zásady – abychom k nim přivedli i ostatní. Rozumíš tomu?“
          „Ano, otče,“ řekl princ tichým, ale rozhodným hlasem.
          Panovník pokročil kupředu. „Xin Zhao, tvůj život i tvá odvaha mě dojaly – a to je vzácnost, která se už dlouho
          nestala.“ Sklonil se, aby pomohl Xin Zhaovi na nohy. „Sice ses nenarodil jako Demacijec, ale přesto ti
          dovolím, aby ses s námi vydal zpět do našeho království, kde pak budeš moci prokázat své schopnosti i věrnost
          jako jeden z členů mé osobní stráže.“
          Xin Zhao cítil, jak mu králova mozolnatá ruka pevně stiskla rameno.
          „Nepromarni takovou příležitost.“
          Xin Zhao pohlédl Jarvanovi III. do očí. A poprvé po dlouhé době pocítil záplavu radosti, která mu omývala tělo
          jako vlny, jež kdysi unášely Viscera na volné moře.






          Noční vzduch takto daleko na sever od Kaliště byl mrazivý. Xin Zhao zamířil k východu ze svého stanu a
          přemýšlel, že ještě zhruba týden bude trvat, než konečně spatří hradby Velkého Města Demacijského. Venku
          spatřil známou tvář.
          „Ještě nespíš?“ zeptal se Olber.
          „Jdu se projít. Za chvíli se vrátím.“
          Xin Zhao zvolna kráčel o samotě táborem a nasával ducha svých nových spojenců. Byli spořádaní, s ochotou si
          navzájem pomáhali a starali se o bezpečí druhých. Při pohledu na jejich disciplinovanost se musel pousmát.
          Zahnul za roh a zvedl oči k srpku měsíce, když tu ho něco strhlo dolů.
          Tvrdě narazil na zem.
          Několikrát zamrkal, než se opět zorientoval a uvědomil si, že ho kdosi vleče do matně osvětleného stanu. Stála
          tam kapitánka a probodávala jej tvrdým pohledem. Vedle ní se tyčili respekt vzbuzující vojáci v těžké plátové
          zbroji.
          „Možná se ti podařilo získat královu přízeň, ale v mých očích nejsi žádný Demacijec,“ prohlásila.
          Když se Xin Zhao postavil, tasila meč. Muži kolem ní učinili totéž, jako smečka následující lvici.
          „Nespustím z tebe zrak,“ varovala ho. „Pokud se králi cokoliv stane, zatímco budeš v jeho službách, tak –“
          Xin Zhao naplocho stiskl čepel její zbraně mezi dlaně. „Ber tohle jako přísahu, kterou ti skládám.“
          Tianna z Korunní stráže překvapeně hleděla, jak si přitahuje hrot meče k hrdlu.
          „Pokud by se cokoliv stalo,“ řekl Xin Zhao, „můžeš mě zabít.“
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 kayle p-4">
    <p class="karta uprostred1">Povíka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Modlitba u zchátralé svatyně</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Rin si nakopl palec o kořen a moc nechybělo, aby se poroučel k zemi. Jeho prateta, která kráčela kousek před
          ním, se na něj ohlédla.
          „Pohybují se snad moje staré kosti na tebe moc rychle? Cha cha!“ uchichtla se.
          „Ne,“ zamumlal ke svým nohám. Jeho prateta Peria měla sněhobílé vlasy a hrbila se věkem, přesto však byla
          stále o pár palců vyšší než Rin. Přál si být stejně velký jako jeho příšerný bratr – kdyby tu byl on, tyčil by
          se nad oběma dvěma nejmíň o hlavu.
          Tuto část lesa Rin dosud nikdy nenavštívil. Borovice tu rostly tak hustě, že světlo poledního slunce jen stěží
          ředilo všudypřítomné šero.
          Teta Peria se zarazila. Nejprve si myslel, že stojí před balvanem obrostlým mechem, ale když k ní došel,
          spatřil zbytky kamenné postavy polorozpadlé časem. Rin si pohrával s kameny v kapse.
          „Ha! Víš, kdo to je?“ zeptala se teta Peria.
          „Hm, nějaká stará šlechtična z města?“ nadhodil Rin.
          „To tedy ne,“ prohlásila teta Peria zvesela. „Pro mnohé byla jen stínem a pověstí. Postavou známou jako
          Zahalená.“
          Teta Peria pozvedla k postavě lucernu. Levá paže sochy od ramene dolů chyběla, ovšem dlaň pravé ruky byla
          otevřená, jako by je zvala k sobě. Na hlavě měla cosi, co dříve nejspíš musel být jemný kamenný závoj, teď jej
          však pokrývaly popínavé rostliny. Ze zad jí trčely opeřené pahýly, zlámané a ohlodané zubem času. Rin si
          všiml, že část tváře se jí děsivě rozpadla, a otřásl se. Nepoškozená polovina obličeje přitom nevypadala o moc
          lépe – zbývající oko pokrývaly skvrny a její výraz byl stažený nenávistí, jako by chtěla vyplivnout zkyslé
          mléko.
          „Nelíbí se ti?“ zeptala se teta Peria pobaveně. „Nejsi sám. Není zrovna miláčkem lidu. Ale ví všechno o
          odplatě.“
          Rinovy oči se rozšířily. Myslel si, že byl tak opatrný!
          „Ano, ano, slyšela jsem to rachtání kamenů v tvé kapse,“ řekla teta Peria. „Vím, že přemýšlíš, jak se pomstít
          svému bratrovi. Uvědom si ale, že ti nechtěl ublížit.“
          „Praštil mě do oka topůrkem sekery!“ zvolal Rin. „Co podle tebe asi chtěl udělat? Neměl by to být on, kdo
          dostane lekci?“
          „Ukazoval ti, kde máš štípat dříví. Nikdy by ti úmyslně nic neudělal,“ vysvětlovala teta Peria.
          „Taky si zaslouží mít oteklé oko!“
          „A když mu ho uděláš, jakou lekci si z toho podle tebe odnese, co?“
          Rin tušil, že by se tetě Perii jeho odpověď moc nelíbila, a tak radši mlčel.
          „Nic mi na to neřekneš? Dobrá, povím ti jeden příběh,“ prohlásila. „Poslouchej!“
          Rin se posadil před sochu. S povzdechnutím si opřel bradu o ruku.
          Kdysi dávno, v hlubokém a temném lese, kde rostly stromy tak hustě, že skrz ně nebyla vidět obloha ani hvězdy,
          žila daleko od všech osad Zahalená. Ačkoliv s ní mluvil jen málokdo, mělo se za to, že je starší než úsvit a
          bystřejší a chápavější než kdokoliv v celé zemi. Lidé za ní chodili se spory, které sami nedokázali urovnat, a
          hledali u ní rozsouzení, moudrost a odpuštění – a občas dokonce trest. Činili tak ovšem opatrně, jelikož každý
          věděl, že její lekce mohou být velice tvrdé.
        </p>
      </div>
      <div class="col-md-6 col-sm-12">
        <p class="v h text-center p-4">
          Jednoho dne vešel do lesa jistý klerik se svým žákem. Hledali Zahalenou, jelikož žák učinil, co neměl.
          Nepohodl se se svým mistrem a v hněvu jej udeřil kadidelnicí. Žhavé kadidlo způsobilo klerikovi děsivé
          popáleniny na obličeji. Žák věděl, že jeho čin byl špatný, a chtěl uložit pokání.
          Celý den a celou noc spolu putovali, než Zahalenou konečně našli.
          Vešli do jeskyně ozářené svícemi. Ze stropu kapala voda a zdi lemovaly podivné lektvary. Ve vzduchu se vznášel
          pach hřbitovní hlíny a mechu. Po zemi se povalovaly tucty černých per.
          Ze stínů jim mlčky vyšla vstříc tajemná postava – Zahalená. Svou tvář ukrývala pod černým závojem, i skrz něj
          však zářily její přízračné fialové oči. Nohy na chladné kamenné podlaze měla bosé. Aniž by ze žáka spustila
          zrak, vyslechla si jeho příběh.
          „Jak vidím, tvůj čin nebyl žádná náhoda,“ prohlásila nakonec. Ačkoliv hovořila tiše, sotva slyšitelně, hlas
          měla plný trnů jako ostružinový keř. „Konal jsi s jistotou a úmyslem. A přesto teď cítíš velkou bolest, že jsi
          ublížil svému mistrovi.“
          „Ano, přál bych si uložit pokání za své hříchy, abych se mohl zbavit té viny,“ řekl.
          „Když se srdce oddá pokoře, může jej vina poučit o mnohém. Proč jsi svého mistra udeřil?“ zeptala se.
          „Jednal jsem v hněvu. Byla to chyba,“ prohlásil žák.
          „Možná. Co ten tvůj hněv zapříčinilo?“ chtěla vědět Zahalená.
          Žák pohlédl na klerika a sklopil zrak.
          „Ve své pošetilosti jsem chtěl ukončit lekci, kterou právě uděloval jinému studentovi,“ sdělil žák.
          „A co za lekci to bylo?“
          Než mohl odpovědět, vložil se do rozhovoru klerik.
          „Svým studentům musím dávat pokyny nepřeberným množstvím způsobů,“ prohlásil. „Učím je dobrým mravům,
          trpělivosti a zdrženlivosti. Někdy i bičem, když to jinak nejde. Nenacházím v tom žádné potěšení – tyto lekce
          jsou mou posvátnou povinností.“
          Zahalená upřela na klerika pohled. Zdálo se, že oči skryté za závojem se do něj zabodávají.
          „Ale tobě přinášejí potěšení,“ řekla nakonec.
          „To bych si vyp –“
          „Pověz mi, zjizvený mistře, jsou ty tvé lekce opravdu pro dobro tvých studentů? Nebo je trestáš, aby ses mohl
          vyžívat v jejich utrpení?“ zeptala se Zahalená.
          „Ne,“ skočil jí do řeči žák. „To určitě ne, záleží mu na nás –“
          Klerik pozvedl ruku a udeřil hocha do tváře.
          „Nepotřebuji, abys mě bránil svým dechem plným lží,“ vyštěkl klerik a zjizvená tvář se mu stáhla hněvem.
          Zahalená rozevřela dlaň a připoutala k sobě klerika temným ohněm. Okovy zářily nehmotným fialovým světlem,
          navzdory všem snahám se jich však klerik nedokázal zbavit.
          „Přišel jsi za mnou kvůli trestu pro někoho jiného,“ zasyčela. „A své vlastní hříchy přitom ignoruješ. Jen
          jimi dál a dál přikrmuješ svou zvrácenou pýchu, kleriku. Jelikož je odmítáš vidět, postarám se, abys cítil
          bolest, kterou jsi způsobil.“
          Skrz řetězy, jež je poutaly, jej Zahalená přinutila vytrpět veškerou hanbu, muka a osamělost, které svým žákům
          zapříčinil. Klerikovo srdce se na okamžik zastavilo – to na jeho duši padla nesmírná tíže, jakou si dosud
          nedokázal představit. Klesl na kolena, neschopen v objetí trpkého mučení jediného pohybu, a tělo mu oblizovaly
          plameny stínů.
          „Dost! Přestaň, prosím!“ křičel student. „Prosím, potrestej místo něj mě. Už si vytrpěl příliš!“
          „Dokonce i teď jej bráníš,“ řekla Zahalená. „Ten lump se však musí ještě hodně naučit, než si jej vezme
          milosrdná smrt. On sám musí pocítit bolest, kterou způsobil, aby už nikdy nikomu neublížil. Přišel jsi sem,
          abys pochopil – a teď to je břímě, které musíš nést.“
          Celé dny pak žák nevyšel ze svého dormitáře. Když ho však nakonec hlad a únava přemohly, zapomněl na svůj
          strach z mistrova biče. Zjistil ovšem, že klerik je nyní jiným člověkem než dřív. Jeho dřívější krutost a
          lhostejnost nahradily trpělivost s laskavostí. Protože ačkoliv se popálenina na jeho tváři dosud nezahojila,
          lekce Zahalené jej zasáhla mnohem hlouběji.
          Teta Peria položila lucernu k podstavci sochy. Polovina její kamenné tváře se ztrácela v temnotě a stíny po
          jejím závoji tančily jako kanoucí slzy.
          „Když chceš někoho potrestat, Rine, buď opatrný. Dokážeš dát bratrovi takovou lekci, která z něj učiní lepšího
          člověka? I kdyby tě udeřil úmyslně, nemá smysl mu to sobecky oplácet.“
          Rin cítil váhu kamenů v kapse.
          „Myslím, že se mi bratr omluvil. Potom, co mě praštil do oka a já spadl na zem,“ prohlásil. Neochotně upustil
          kameny na zem.
          „Výborně! Vzdejme díky Zahalené.“
          Teta Peria otevřela lucernu a sfoukla svíčku.
          „Pamatuj – pomsta je motivována vlastní pýchou, ovšem poučit někoho je nesobecké,“ řekla. „A kdybys na to
          zapomněl, věz, že tě budu sledovat! Ha! A Zahalená možná také!“
          Rin sledoval, jak se pramínek kouře kroutí a svíjí kolem prázdného oka sochy a jak se postava ztrácí ve
          stínech. Když se ohlédl zpět, teta Peria už kráčela lesem zpátky k vesnici. Rin se k ní rychle přidal.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 kayle p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">V ohni spravedlnosti</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Abris čekal se sevřeným žaludkem na schodech zářícího chrámu. Před branou svatostánku stála na stráži socha
          Ochránkyně. Zapadající slunce utápělo její tvář ve stínu a vykreslovalo kolem její skloněné hlavy zářivou
          auru. Byla vytesána z bílého kamene, v němž pableskovaly zlatavé šupiny. Z ramen jí vyrůstala mohutná křídla a
          k hrudi si tiskla dvojici mečů. Rysy pod přilbou měla prázdné, strohé, nadlidsky dokonalé. Desku pod jejíma
          nohama pokrývaly stovky svíček.
          Abris opřel svůj meč a štít o podstavec sochy. Byly stejně hladké a neposkvrněné jako kamenné meče nad jeho
          hlavou. Slyšel, že Ochránkyně dává požehnání čestným vojákům Demacie, a cítil v její přítomnosti zvláštní
          útěchu.
          Z chrámových dveří vyšla postarší žena zahalená v bílém plášti.
          „Prosím, měla byste okamžik?“ zavolal na ni Abris.
          Volným krokem k němu zamířila.
          „Iluminátoři se vždy zastaví pro ty, kdo jsou v nouzi. Pověz, co tu hledáš?“ Hluboké vrásky dávaly její tváři
          zachmuřený výraz, oči však měla laskavé.
          „Já… zítra odjíždím do boje,“ řekl Abris. Nervózně rozevřel prsty a opět je stiskl v pěst. „Moje paže je silná
          a jsem hrdý, že mohu bránit čest Demacie. Sám sebe se však ptám – jak o sobě mohu tvrdit, že jsem lepší než ti
          barbaři, kteří útočí na naši zem, když je zmasakruji stejně, jako by to oni učinili nám? K čemu jsou bílé
          hradby a vznešené praporce, když pod nimi prolijeme jejich krev tak, jako by oni prolili tu naši?“
          „Ach,“ prohlásila Iluminátorka. „Ano. Zabíjení by nikdo neměl brát na lehkou váhu, dokonce ani voják. Povím ti
          jeden příběh.“ Zvedla oči k soše. „Zapálíš jí svíčku, zatímco budu mluvit?“
          Abris poklekl a zažehl modlitební svíci o plamen jedné z těch, které tam již hořely.
          Iluminátorčin hlas skřípěl tíží let a Abrisovi připomněl jeho zesnulou babičku, která mu často vyprávěla mýty
          a báje jeho lidu. Nikdy nedokázal rozpoznat, které příběhy se zakládaly na pravdě a které za svůj zrod vděčily
          jen její vlastní představivosti.
          Před dávnými časy, v zemi dnes již ztracené pod nánosem času a sutin, zavedl jistý krutý král svůj lid do
          chudoby. Když pak zavládl velký hladomor, shromáždil obyvatele z celé své říše na nádvoří svého hradu. Tam pak
          oznámil, že využije svého práva a zruší staré zákony, aby ukončil jejich strádání. Pozvedl pozlacený zákoník,
          hodil jej na podlahu a prohlásil sám sebe za zákon. Každé jeho rozhodnutí či výnos se teď měly stát zákonem
          bez ohledu na okolnosti.
          Pod záminkou, že mu jde o ochranu lidu, ohlásil své první nařízení. Jelikož se v říši nacházelo tolik
          hladových úst, neměli mít staří právo jíst. Všichni do jednoho měli být popraveni.
          Vyhladovělí občané neměli dost sil se této nespravedlnosti postavit a královy stráže přinutily všechny staré
          nastoupit do řady, aby mohli být pobiti.
          Muž se stříbrnými vlasy, jenž stál jako první, vrávoravě vykročil vpřed. Prosebně zvedl ke králi hlavu. „Jsem
          pekař! Nech mě péci chléb pro tebe a tvůj lid,“ plakal. „Ušetři můj život!“
          Avšak král odvětil: „Dokážeš být opět mladý? Dokážeš si na své zubožené a zchřadlé údy uhníst nové svaly? Ne?
          Inu, v tom případě se milosti nedočkáš.“ Pak pokynul popravčímu, ten pozvedl meč a pekařova hlava se skutálela
          na podlahu. „Taková odpornost,“ přerušil Abris Iluminátorčino vyprávění. „Copak se těm královým novým zákonům
          nikdo
          nepostavil?“
          Iluminátorka se pousmála. „Naštěstí se našel někdo, kdo proti této neskonalé nespravedlnosti vystoupil.“
          Naši nesmrtelnou Ochránkyni v této zemi nikdo neviděl už celá staletí. Možná však nezměrné bezpráví vytváří na
          hladině světa vlny, které se ozvěnou šíří až daleko za jeho hranice. Buď jak buď, v onu chvíli se tam zjevila.
          Nebesa se s oslepující září rozestoupila, jako by samotné hvězdy soustředily všechny své paprsky do jednoho
          místa. A z toho světla se vynořila Ochránkyně, úžasná a hrozivá ve své velkoleposti. Snesla se ke králi, který
          při pohledu na ni zkameněl úžasem.
        </p>
      </div>
      <div class="col-md-6 col-sm-12">
        <p class="v h text-center p-4">
          „Taková odpornost,“ přerušil Abris Iluminátorčino vyprávění. „Copak se těm královým novým zákonům nikdo
          nepostavil?“
          Iluminátorka se pousmála. „Naštěstí se našel někdo, kdo proti této neskonalé nespravedlnosti vystoupil.“
          Naši nesmrtelnou Ochránkyni v této zemi nikdo neviděl už celá staletí. Možná však nezměrné bezpráví vytváří na
          hladině světa vlny, které se ozvěnou šíří až daleko za jeho hranice. Buď jak buď, v onu chvíli se tam zjevila.
          Nebesa se s oslepující září rozestoupila, jako by samotné hvězdy soustředily všechny své paprsky do jednoho
          místa. A z toho světla se vynořila Ochránkyně, úžasná a hrozivá ve své velkoleposti. Snesla se ke králi, který
          při pohledu na ni zkameněl úžasem.
          „Žádný vládce nemůže povýšit svou moc nad zákony,“ prohlásila. „Řekni své jméno a připrav se na soud!“
          „Já nejen že stojím nad zákony, ty okřídlená stvůro, já jsem zákon.“ Kývnutím vydal pokyn svým strážným.
          Vojáci vykročili a jako jeden muž pozvedli oštěpy k obloze. „To já dávám svému lidu smysl života. Vědí, kde je
          jejich místo. A také jsou mi za to vděční.“
          „Zákon je ztělesněním spravedlnosti. Je to čestný a spravedlivý rozsudek zapsaný inkoustem. Nelze jej zrušit,“
          řekla Ochránkyně.
          Tasila své meče, jež hořely svatým ohněm, a vzduch zaplnila vůně pravdy a trestu. Roztáhla křídla, jejich
          mocnými pohyby rozdmýchávala plameny jako obřími měchy, a brzy vzplály i její perutě. Ten pohled vzbuzoval
          bázeň.
          „Říkáš, že vedeš svůj lid. Staniž se tedy prvním, koho mé čepele rozsoudí,“ prohlásila Ochránkyně.
          Krutý král pohlédl na její žhnoucí meče a planoucí křídla. Největší strach mu však naháněl oheň v jejích
          očích, jasný a plný nelítostného hněvu. Měl pocit, jako by upíral oči do slunce, překrásného a hrozivého ve
          své slávě. Pak se strachy rozplakal. Prosil Ochránkyni o milost, padl na kolena a objímal jí nohy.
          „Mohu se změnit,“ žadonil král. „Už chápu, jakého zla jsem se dopustil. Byl jsem sobecký a zaslepený a
          nezasloužím si svou korunu. Nech mě žít a já se podřídím vládě zákonů.“
          Ochránkyně mu věnovala pohled tvrdý jako ocel. Když domluvil, nadechla se. Povídá se, že její hlas zněl v tu
          chvíli ozvěnou, jako by skrz ni promlouvali sami bohové.
          „Dokážeš odčinit nespravedlnost, kterou jsi již napáchal, králi?“ zeptala se. „Dokážeš vzít zpět vyřknuté lži
          a napravit škody, které tvé falešné zákony natropily na čisté spravedlnosti? Ne? V tom případě se milosti
          nedočkáš.“
          Jedním rychlým pohybem prohnala Ochránkyně svůj hořící meč královým srdcem a nabodla jej na pozlacený zákoník,
          jejž předtím sám pohodil na podlahu.
          Kniha se vzňala a ony plameny žhnuly děsivým nebeským žárem. Byl to svatý oheň – takový, který sežehne všechny
          hříšné, spravedlivé však očistí, aniž by jim ublížil.
          Za křiku krutého krále se oheň Ochránkyně rozšířil na jeho strážce a rádce, na jeho popravčího a služebníky.
          Nezastavil se však a dál se šířil zemí, čerpaje sílu ze lží falešného krále a jeho bídných přisluhovačů. Ti,
          kteří přežili, si navždy připomínají tento den, jelikož z popela království pak mohli vybudovat novou říši
          spravedlnosti a cti.
          A pokud by zem znovu upadla do tenat chaosu a bezpráví, Ochránkyně se dozajista opět snese z oblak dolů.
          Iluminátorka se na Abrise usmála.
          „Všichni musíme dbát na čest a dobré mravy,“ řekla, „od králů po pekaře, od služebníků po vojáky. Nikdo totiž
          nestojí nad zákony a nikdo není mocnější než spravedlnost. Barbaři, kteří útočí na naše jižní hranice a rabují
          tamní osady, nectí zákony a jsou plní nenávisti. S každým výdechem, s každým dalším krokem ohrožují bezpečí
          naší země. Byla ti svěřena role štítu Demacie – to je veliká čest a slavné poslání. A Ochránkyně hledí laskavě
          na každého, kdo je v srdci spravedlivý.“
          „Ano,“ řekl Abris. Pohlédl na svůj meč, dosud nedotčený bitvou. Zapřisáhl se, že všechny jeho údery, od
          prvního po poslední, budou vedeny jménem spravedlnosti.
          „Pokud budeš někdy na pochybách, vojáku, pomysli na to, co by asi učinila Ochránkyně. Budou-li tvá rozhodnutí
          v souladu se zásadami a pravdou stejně jako ta její, dozajista povede tvůj meč. I kdybys jej musel smočit v
          krvi.“
          Iluminátorka se poklonila a vrátila se do chrámu.
          Abris sledoval, jak plamen jím zapálené svíčky tančí v temnotě. Postavil se a volným krokem se vydal na noc
          zpět do tábora. A když se ohlédl, aby se naposledy podíval na sochu, zdálo se mu, že vidí zářit ještě jiný
          oheň, někde hluboko pod kamennou přilbou Ochránkyně.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 kayle p-4">
    <p class="karta uprostred1">Báseň</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Hymnus o okřídlených sestrách</h3>
  </div>
  <hr class="tz h p-2">
  <section>
    <hr class="tz h">
    <div class="row">
      <div class="col-sm-12">
        <p class="v h text-center p-4">
          Epická báseň dávno ztracená v knihovně rodu Korunní stráže ve Vysokém Stříbromoří
        </p>
      </div>
    </div>
  </section>
  <section>
    <h2 class="text-center tz karta">I – Předehra</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Věk mocných run, čas kruté války.<br>

          Zběsilost mágů zuří světem.<br>

          Města v plamenech, kontinenty v troskách.<br>

          Runeterra zničená, švy její až praskají.<br>

          Nepřístupný vrchol Targonu se chvěl.<br>

          Nebeské oči spatřily svou zkázu<br>

          a ronily slzy nad zlými skutky smrtelníků.<br>

          Každá duše po spravedlnosti volala,<br>

          v každém srdci hořel boj.<br>

        </p>
      </div>
    </div>
  </section>
  <section>
    <h2 class="text-center tz karta">II – Příchod dvojčat</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Zrodily se pod příkrovem hvězd,<br>

          jedna ve světle, druhá zase v stínu jeho.<br>

          Kayle a Morgana,<br>

          sestry v osudu, dlaně v sobě spletené.<br>

          Do krásných krajů demacijských spolu přišly,<br>

          do země zlem nedotčené, do kolébky království.<br>

          Ač svět celý magie jak příboj pustošila,<br>

          o hráz jejích lesů vlny zkáz se lámaly.<br>

          Bezpečný to přístav v děsné bouři bez hranic.<br>
        </p>
      </div>
    </div>
  </section>
  <section>
    <h2 class="text-center tz karta">III – Nevyslyšené lekce</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">

          Svět přetrval a tma se zvedla,<br>

          leč srdce smrtelná se jen zvolna hojí.<br>

          A pravdy, jež byly zármutkem a krví získané,<br>

          hořkost s novou hamižností utopily.<br>

          Na zákon a spravedlnost nebyl čas.<br>

          Hle, toť úděl zlý smrtelníků, z mysli pouštět<br>

          války hrůzy a jizvy, jež přináší nenávist.<br>

          Propast noci opět se zas rozevřela.<br>

          Do chvíle, než rozlila se světem jasná zář.<br>
        </p>
      </div>
    </div>
  </section>
  <section>
    <h2 class="text-center tz karta">IV – Okřídlené ochránkyně</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Ohnivý meč zrodil se tam v srdci blesku,<br>
          spadnul z hvězd, půlky stejné, jasně planoucí.<br>

          Spravedlivé čepele hned chopila se Kayle<br>

          a oheň zákonů v očích jí se zažehnul.<br>

          Meč jejich matky? Po zesnulé dědictví?<br>

          Morganino srdce puklo žalem, když meč také pozvedla.<br>

          Závoj smutku hned ji celou zahalil.<br>

          A síla prostoupila celá jejich nová těla<br>

          způsobem úžasným a přesto děsivým.<br>

        </p>
      </div>
    </div>
  </section>
  <section>
    <h2 class="text-center tz karta">V – Kayle, světlo spravedlnosti</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Křídla ze zlata a křídla z gagátu<br>

          objevila se náhle a vyzvedla je do výše.<br>

          Okřídlené ochránkyně povstaly,<br>

          Obránkyně říše, milované Strážkyně.<br>

          Kaylino zlaté světlo vidělo vše, nic mu nezůstalo skryto.<br>

          Znala myšlenky, plížící se prohnilými srdci,<br>

          a ohněm očišťovala všechny skutky zla.<br>

          Její meč plný hněvu neznal slitování.<br>

          Soudkyně. Porota. Popravčí.<br>
        </p>
      </div>
    </div>
  </section>
  <section>
    <h2 class="text-center tz karta">VI – Morgana, meč stínu</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Stejně jako světlo jasné vrhá temný stín,<br>

          jedna druhou podpírá a rovnováhu tvoří.<br>

          I Morgana bojovala pro Demacii a dobro její,<br>

          nepřátelé před ní v hrůze prchali.<br>

          Morgana však na obzoru zřela sklizeň trpkou,<br>

          neb sémě ve tmě vzklíčené jen zlé zrno nosí.<br>

          Milosrdenství. Odpuštění. Pokání.<br>

          Touto vodou zalévané může dobro vzkvést<br>

          a kruh válek, smrti provždy ukončit.<br>

        </p>
      </div>
    </div>
  </section>
  <section>
    <h2 class="text-center tz karta">VII – Bitva u Zeffiry</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Směrem na krásné město Zeffira<br>

          se vojsko nenávisti vypravilo.<br>

          Okřídlené ochránkyně slétly lidu na pomoc.<br>

          Kayle se vrhla na křičící davy,<br>

          svůj ohnivý meč potřísnila krví.<br>

          Morgana však viděla to, co Kayle ne.<br>

          Tajné vojsko uvnitř města samého!<br>

          Lid zeffirský volal o pomoc<br>

          a Morgana prosby jejich vyslyšela.<br>

        </p>
      </div>
    </div>
  </section>
  <section>
    <h2 class="text-center tz karta">VIII – Co už nelze vzít zpět</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Kayle stínala své soky v čirém hněvu.<br>

          S tělem zraněným a krví potřísněným volala:<br>

          „Sestro milá, nouze krutá mě tu stíhá!“<br>

          Morgana však nepřišla jí na pomoc,<br>

          svou silou chránila ty, kdož uvnitř dleli.<br>

          Zeffira přetrvala, však mnohé bylo ztraceno.<br>

          Jedné sestry láska, jedné sestry naděje.<br>

          Každá přes temné sklo žalu svého hleděla<br>

          a spatřovala v druhé chybu, osudový kaz.<br>
        </p>
      </div>
    </div>
  </section>
  <section>
    <h2 class="text-center tz karta">IX – Rozsudek nad Stříbromořím</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Důvěra jednou zničená se jen zvolna léčí.<br>

          Ne však pro Kayle a Morganu.<br>

          Válečníci řadili se pod Kaylinou zástavou.<br>

          Jasná krev spravedlnosti rozlila se zemí.<br>

          V horách Stříbromoří hříšník poklekl<br>

          s krkem nastaveným nachem zbrocené čepeli.<br>

          Žadonil o milost, prosil o odpuštění.<br>

          Kayle jich ale neměla a k úderu se napřáhla.<br>

          Ostří meče popravčího však dopadnout nemělo.<br>

        </p>
      </div>
    </div>
  </section>
  <section>
    <h2 class="text-center tz karta">X – Prosba</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Černý štít noci zastavil jeho pád.<br>

          Morgana snažila se sestru obměkčit:<br>

          „Máme se snad vzdát naděje na odpuštění?<br>

          Jsou všichni, kdož se proviní, odsouzeni k smrti?“<br>

          Její lítost dotkla se Kaylina srdce láskou.<br>

          Ač její válečníci okolo po smrti jen toužili,<br>

          její láska k Morganě umlčela jejich hlas.<br>

          Tak Kayle nechala milosrdenství zastavit svou ruku.<br>

          A tím byl nad láskou vyřčen ortel.<br>
        </p>
      </div>
    </div>
  </section>
  <section>
    <h2 class="text-center tz karta">XI – Pád</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Zpečetila se smlouva, dohoda s kajícníky.<br>

          Rozhřešení pro duše, pro jejichž srdce bylo léku.<br>

          Kaylini následovníci s horlivostí neztenčenou<br>

          však plánovali pro Morganu smrt, Padlou nazvali ji.<br>

          Přišli za ní s řetězy a děsuplným zápalem,<br>

          Morgana však okovy vlastními odvětila jim,<br>

          černými a smrtícími, a jednoho z nich skolila.<br>

          Kayle pocítila jeho smrt, zakvílela zoufalstvím.<br>

          A s čepelí obnaženou vzlétla k nebesům.<br>

        </p>
      </div>
    </div>
  </section>
  <section>
    <h2 class="text-center tz karta">XII – Spravedlivá a Padlá</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Kayle a Morgana.<br>

          Kde byly sestry dříve, zbylo nepřátelství jen.<br>

          Na křídlech ze zlata a gagátu se utkaly.<br>

          Od mečů jejich matky odlétávaly jiskry hněvu,<br>

          mraky silou ohně a zkázy vzplály.<br>

          Demacijská obloha ronila šarlatový déšť.<br>

          Společně padly, světlo s tmou propletené.<br>

          Pak Morgana meč svůj stranou odhodila a zvolala:<br>

          „Nechť spravedlnost promluví, ne jen pomsta bídná!“<br>
        </p>
      </div>
    </div>
  </section>
  <section>
    <h2 class="text-center tz karta">XIII – Rozdělení dvojčat</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          V Morganině tváři zřela Kayle odraz svůj:<br>

          slávu nebes, poskvrněnou vášní smrtelníků.<br>

          Vykřikla, přemožena ztrátou, a křídla svoje roztáhla,<br>

          k targonskému světlu zamířila a říším, jež až za ním dlí.<br>

          Morgana poklekla v smutku z bitvy,<br>

          křídla její prokletím se stala, připomínkou bolesti.<br>

          Žádné ostří však nemohlo je odtít, ni oheň sežehnout.<br>

          Tak řetězy své perutě jak noc černé spoutala.<br>

          A rozhodla se zmizet v mlhách času.<br>
        </p>
      </div>
    </div>
  </section>
  <section>
    <h2 class="text-center tz karta">XIV – Koda</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          O Morganě už jen mýty pouhé vypráví.<br>

          Tajemství ji zastřelo a stíny ukryly.<br>

          Odkaz Kayle však dále jasně září<br>

          v našich srdcích i ve všech myslích našich.<br>

          Vítr šeptá, že se jednou vrátí.<br>

          Až targonský maják znovu vzplane<br>

          a svět se opět přikryje neproniknutelnou nocí,<br>

          obrať toho dne své zraky k jihu.<br>

          A za celou Demacii nech své prosby znít.<br>
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 seju p-4">
    <p class=" uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Ticho pro prokleté</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Vzdálená světla zářící z druhého břehu zamrzlé řeky vábila příslibem tepla a jídla. Udyr si představil
          praskání ohně v krbu jednoho z domů ve městě. Lůžka z kožešin rozmístěná kolem plamenů zvala do hřejivé
          náruče
          spánku.
          Hlasité zapraskání říčního ledu vytrhlo šamana ze snění. Udyr zaklel a otřásl se. Jeho kožešiny nasákly
          ledovým deštěm a zapadající slunce již varovalo, že co nevidět přijde nebezpečný mráz. Bude obtížné
          přesvědčit
          Sejuani, aby změnila své rozhodnutí. Ani v nejmenším se netěšil jak na pokračování toho rozhovoru, tak na
          opětovné setkání se zbytkem její armády.
          V údolí, které se před ním rozevíralo, se blížila velká část Sejuanina vojska. Díky svým vítězstvím pohltil
          Spár zimy tucty různých klanů a celý kmen Kamenného zubu. Sejuani teď byla opravdovou válečnou matkou –
          velela
          tisícům krvavých válečníků, pancéřníků, jezdců na mamutech a Ledorozených.
          Členové Sejuanina předvoje, kteří putovali před hlavní částí armády, právě rozbalovali jurty, jež ubytují
          její
          krvepřísežné a budou sloužit jako velitelské stanoviště pro oddíl průzkumníků. Sejuanin stan, označený
          modrými
          ochrannými symboly a pokrytý kůží s vyšitými runami, se tyčil uprostřed tábora.
          Zatímco se Udyr blížil, po dlouhých čelistech mu stékaly sliny a zuby skřípěly v neukojitelném hladu. Myslel
          si, že ty pocity jsou jeho vlastní, pak ovšem spatřil vlkovce probíhajícího kolem. Zavrčel na psa, násilím
          se
          opět ujal vlády nad vlastní čelistí a setřásl zvířecí vědomí, jež se mu vkrádalo do mysli.
          Našel Sejuani, jak pomáhá svým krvepřísežným se stavbou jurty.
          Udyr se hrdě pousmál. To byla celá ona. Ať už se jednalo o jakýkoliv úkol, vedla ostatní příkladem. Vztyčit
          stany z mamutích kůží na deštěm nasáklé zemi byla těžká práce. Když Sejuani zarážela do bláta kolík z
          kančího
          tesáku, uklouzla a poklesla na jedno koleno. Kletby krvepřísežných, kteří se lopotili kolem ní v ledovém
          dešti, se mísily s těmi jejími.
          Když Udyr sledoval, jak Sejuani opět vstává, znovu jej ohromilo, jaká urostlá bojovnice se z ní stala. Pořád
          na ni nedokázal myslet jinak než na to vychrtlé vyžle, které potkal před tolika změnami ročních období. A
          nevěděl, zda by chtěl, aby tomu bylo jinak. Tenkrát tak zoufale potřebovala jeho vedení. A teď se bál, že už
          jen pár let jej dělí od chvíle, kdy pro ni bude zbytečnou přítěží.
          „Naši debatu ukončilo počasí, Udyre,“ zvolala do průtrže mračen.
          „Kmen Vargkinů je jen několik dní západně odsud,“ začal Udyr. „Místo abychom překračovali řeku, mohli bychom
          je zaskočit nepřipravené a –“ Udyrovu hlavu vyplnily mysli tuctu koní, kteří procházeli kolem. Cítil, jak
          jejich prochladlé svaly tuhnou a jak se chvějí zimou. „Přestaň!“ utrhl se na nejbližšího z nich. „Teď žádný
          oves!“
          Překvapení Sejuanini krvepřísežní si vyměnili neklidné pohledy. Sejuanin výraz jim ovšem byl dostatečným
          varováním. Okamžitě se vrátili ke své práci. Dokonce ani oni neměli právo pozastavovat se nad podivnostmi
          jejího šamana.
          Udyr ukryl ruce za zády a z nenápadného váčku vytáhl malý stříbrný bodec. Zatlačil si kovový hřeb přímo do
          dlaně. Ostrá bolest se sice nedala srovnávat s úlevou meditace, ale i tak mu pročistila mysl a umožnila mu
          soustředit se natolik, aby mohl mluvit jako člověk.
          „Vargkinové jsou odsud jen šest dní pochodu,“ zavrčel Udyr, „kolem vesnic nemají žádné palisády.“
          Sejuani počkala s odpovědí, dokud se jeho oči neuklidnily.
          „Nemáme už čas, Udyre,“ prohlásila a ukázala na okolní promáčené jurty. „Musíme dobýt to město za řekou,
          jinak
          zmrzneme!“ Kývla hlavou k několika svým starším válečníkům a pokračovala: „Většina starších dává své příděly
          mladším. Včera jsem pomáhala Orgaii pohřbít dceru.“ Sejuaniny rty fialové chladem se trpce sevřely. „Byla
          stará dvě léta, ale tak malá a křehká jako při svém první jaru.“ Vydechla a odvrátila zrak. „Nehodlám nést
          zodpovědnost za další dítě, které bude příliš hubené, než aby přežilo v zimě.“
          „Tak zaútoč,“ řekl Udyr a ukázal ke vzdálenému městu za řekou. „Důvěřuj našim sekerám a svalům. Spárům a
          zubům. Starým způsobům.“
          „Starý způsob velí použít ty nejlepší válečníky,“ skočila mu do řeči. „Známe snad nějaký silnější klan nebo
          kmen než Medvědovce? Kolik z nás by bez jejich pomoci zahynulo při zdolávání řeky? Nebudu sledovat, jak moje
          armáda hyne hlady. Ne, když jsem svému lidu slíbila sílu a vítězství.“ Položila Udyrovi ruku na rameno.
          „Vím,
          že máš dobrý důvod bát se, co –“
          „Ashina armáda, to je to, čeho se bojím,“ odvětil Udyr. „Den co den poklekávají před praporcem tvé sokyně
          nové
          klany. Každý měsíc pohlcují Avarosané celé kmeny. Říkáš, že chceš, aby byl Spár zimy silnější? Když budeme
          spolupracovat s Medvědovci… nebudou žádní otroci. Žádní válečníci se nezrodí znovu jako kith klanu. Ztracení
          se nezastaví, dokud v tom městě nepobijí vše živé.“
          „Jmenujeme se Spár zimy. Jsou jako my,“ vysvětlovala. „To já vyhlásila tuto válku a zastavíme se, až –“
          „Medvědovci nikoho neposlechnou!“ Spíš než stříbrný hrot v dlani to byla ona neochvějná jistota, jež konečně
          pročistila Udyrovu mysl. Ztišil hlas. „Jejich krvežíznivost se šíří jako choroba. Do jednoho nás stráví.“
          „Celý život jsem si cenila tvých rad,“ řekla Sejuani a opatrně volila svá slova. „Zítra však musíme to město
          dobýt,“ prohlásila.
          „Už sis poradila i v horších situacích.“ Udyrovy myšlenky se náhle ztratily ve vědomích kanců, koní, vlků,
          lidí a elnüků, jež proudila skrz něj. Snažil se jim vzepřít, jelikož věděl, že další šanci změnit její názor
          už nedostane.
          „Sejuani,“ řekl nakonec, „Kalkia mnohokrát selhala. Příliš ochotně sahala ke kompromisům, příliš rychle
          připouštěla porážku. Vím, jak těžce tě tvoje matka zklamala. Ovšem to tvoje bába byla opravdovým zbabělcem
          našeho kmene – ona a její obavy, že bude vypadat slabá. Její strach z –“
          „Neber si Hejian do úst,“ varovala ho.
          „Dokonce i Kalkia byla dost chytrá na to, aby neopakovala chyby tvé báby.“ Už když Udyr ta slova pronášel,
          věděl, že zašel příliš daleko.
          „Udělala snad Hejian chybu, že mě odebrala matce?“ zablesklo se Sejuani hněvem v očích. „Bylo by snad lepší,
          kdyby se ze mě stala jižanská kráva jako z mé matky? Měla bych se rozvalovat na trůně jako ona? S
          roztaženýma
          nohama a břichem plným medoviny? V boji nestála za nic, nezasloužila si vládnout,“ prohlásila chladně. „Moje
          bába udělala jedinou chybu: že snášela její vedení.“
          „Hejian tě vychovala kvůli své vlastní ctižádosti.“
          „A já si jí za to považuji.“
          Veškerá blízkost a úcta, kterou Sejuani Udyrovi projevovala, byly rázem pryč. „Přivolám Ztracené. A ty mi
          můžeš při jednání s Medvědovci pomoci, nebo můžeš dál hnít v téhle bouři.“
          Udyrova naděje pohasla. „V tom případě radši půjdu,“ uznal svou porážku. „Štvaný pán by neměl velkou radost,
          kdyby mě tu spatřil.“ A ani jemu samotnému by to opětovné shledání nebylo nijak příjemné.
          Sejuanin výraz se změnil, její rysy změkly a na tváři se jí objevil mazaný úsměv.
          „Ne,“ zakřenila se. „A přesně proto tě potřebuji mít po svém boku, starý příteli.“
          Listy zpívajícího stromu, které se mu třepotaly nad hlavou, měly odstín krve. Udyr sledoval, jak se jeden
          šarlatový lístek snáší k zemi, a v tu chvíli si uvědomil, jak těžce nepochopil červenou barvu. Ve své vlasti
          ji vídal pouze jako rudé cákance na bílém sněhu. Ve Freljordu byla barvou násilí. Ve Freljordu byla barvou
          příchodu smrti. Ve skutečnosti však značila život. Každý člověk i zvíře žili tak dlouho, dokud ji v sobě
          nosili.
          Udyr otevřel oči.
          Světlo meditační svíčky mu vypálilo do sítnice rudou tečku. Déšť dopadající do slábnoucích plamenů jeho
          táborového ohně tiše syčel. Vítr otřásal promočenými koženými zdmi jeho chatrče a hrozil, že je ještě před
          rozedněním zboří. Na zemi kolem něj mezi kožešinami protékal tenký pramínek mrznoucí vody. Neseděl společně
          s
          mnichy na vrcholu kopce ve vzdálené a cizí Ionii, nacházel se na okraji Sejuanina tábora.
          Tohle je můj domov, pomyslel si s trpkou pýchou.
          Od Udyrovy poslední úspěšné meditace uplynuly už celé týdny, nebyl však vhodný čas na to, aby na nich lpěl.
          Jak si začal víc a víc uvědomovat své okolí… hlasy se vrátily.
          Všudypřítomná kakofonie vyrazila šamanovi dech. Cizí myšlenky nedalekých elnüků, drüvasků a koní zaplavovaly
          jeho vědomí pocity, jež mu nepatřily, a vytvářely tak burácející zvukovou kulisu, kterou mohl slyšet pouze
          on
          a ti nejmocnější poutníci duší – a která nikdy neutichala. Poté přišly pocity lidí. I oni byli zvířata jako
          každé jiné. Zachytával tisíce střípků myšlenek: hněv, strach, zahořklost, chlad –
          Svůj vlastní křik Udyr neslyšel. Pouze si uvědomil syrovost, s níž mu rozechvíval hrdlo. Hlasy nezmizely,
          nikdy se jich nezbavil. Rukou zuřivě tápal ve vaku ve snaze najít kovový hrot. Jakmile se ho dotkl, zapálil
          jej kov na prstech. Zarážel si ho zas a znovu do dlaně. Šok ze styku s kovem zesiloval bolest tisíckrát, on
          však byl ochoten udělat cokoliv, jen aby ty hlasy umlčel. Cokoliv.
          Sejuani dělalo starost, kolik zásob své armády dala všanc, jen aby se mohla spojit s Medvědovci. Obří vatry
          hučely plameny, jež dosahovaly výše tří dospělých mužů. Kolem nich stála Sejuanina armáda, soužená hladem a
          zimou, a zírala do ohňů očima zastřenýma vyčerpáním a nejistotou. Suché dřevo bylo zboží, které v takovémto
          počasí rozhodovalo o životě a smrti. A nikdo neměl záruku, že Ztracení skutečně přijdou.
          Klády v hranicích byly uspořádány do propletených trojúhelníků uzlu smrti. Vršily se na sebe navzájem a
          vytvářely tak hořící věže. Kolem nich stály vysoké prastaré kůly ze železa s vykutými symboly Medvědovců a
          kolem každého z nich se tyčila hromada zbraní a kostí jako dříví na podpal. Vše bylo nachystáno. Válečníci,
          připravující se na vyslovení přísahy, potřebovali k zahájení rituálu už jen Rudé požehnání.
          Kývla na akolytu medvědího ducha, aby začal. Pozvedl nad Sejuaniny pěvce přísahy širokou dřevěnou mísu a
          zvolna na ně vyléval její obsah. Medvědí krev stékala po jejich tvářích a hrudích v tenkých lepkavých
          stružkách. Každý z nich pak uchopil totem z medvědího spáru a za bolestivého vrčení si jím rozdrásal hruď.
          Pak akolyta medvědího ducha přistoupil k poslední pěvkyni přísahy, dívence staré pouhých deset jar. Holčička
          se zachvěla, jak jí kolem krku obtočil tradiční šál z havraních per, a nato se připojila ke sboru válečníků
          kolem hlavního ohně. Obrátila oči v sloup a z hrdla se jí vydral táhlý křik, jako vítr plačící v bouři.
          Ostatní pěvci se přidali. Jejich hlasy se překrývaly, každý měl jiný tón a dohromady tvořily hrdelní
          žalozpěv,
          ladící s hukotem ohně. Ten zvuk zarýval své drápy do Sejuaniných útrob jako neukojitelný hlad.
          „Přiveďte Udyra,“ přikázala dvojici krvepřísežných po svém boku. Hypnotizovaní ohněm nepřítomně kývli
          hlavami,
          aniž by dokázali odtrhnout zrak od obřadu. „Najděte našeho šamana!“ vyštěkla.
          Její hlas vytrhnul strážce z transu a konečně se odplahočili do temnoty, mimo dosah světla plamenů.
          Rázným krokem přešla od ohně k Bristlovi, na jehož hřbetě vjížděla do bitvy. Sejuani věděla, že ať už ve
          svém
          nitru cítí jakékoliv pochyby, její lid musí mít pocit, že je připravena jej vést do boje.

        </p>
      </div>
      <div class="col-md-6 col-sm-12">
        <p class="v h text-center p-4">
          Vyšvihla se do sedla na zádech svého zvířete, drüvaska připomínajícího ze všeho nejvíc obřího kance. V
          kohoutku byl dvakrát vyšší než ona a váhou se mu nevyrovnal ani tucet mužů. Když nepokojně zachrochtal, i
          bez
          šamanského výcviku věděla, jak se cítí.
          Led kolem drápů mu praskal, jak se její neklid přenášel i na věrné zvíře, jehož duše byla provázaná s její.
          Riskovala víc než jen zásoby své armády.
          Nad Sejuani se k nebi vznášely žhavé uhlíky. Tečky blikajících světélek tančily vzhůru a směřovaly k blížící
          se bouři. V dálce se zablesklo a jasné světlo na okamžik ozářilo zeď divokých mraků řítících se k ní. Tváří
          v
          tvář tomuto obřímu víru se cítila drobounká jako dítě.
          Do jedné z železných tyčí udeřil se zahřměním první blesk. Sejuani se předklonila v sedle a zabořila prsty
          do
          Bristlovy tmavé nepoddajné srsti. Koni nebo nějakému menšímu zvířeti by Sejuani lhala a snažila by se jej
          upokojit. Místo toho jen zašeptala: „Ani mně se to nelíbí. Ale teď už všechno závisí jen na velkém
          šamanovi…“
          Ráno nepřišlo.
          Návratu slunce bránila vířící černá mračna.
          Udyr se otřásl zimou. Déšť se přes noc změnil v led. Námraza na kamaších omezovala každý jeho pohyb. Mysl se
          mu kroutila a nekontrolovatelně bloudila. Obklopovalo jej příliš mnoho zvířat, příliš mnoho lidí, a volání
          jejich zoufalství mu kvílelo v mysli.
          Sejuani seřadila své vojsko do formace dvou rohů a rozmístila jej u okraje lesa lemujícího břeh řeky. Tábory
          a
          krborození válečníci stáli na kopci za vojáky v přední linii. Všichni v její armádě očekávali příchod kmene
          Medvědovců se zbraní tasenou a připravenou k boji. Krvaví válečníci bušili do štítů, zvuk rozechvívalo
          dunění
          bubnů.
          Takto se to ve Freljordu dělalo. Zbraně skončily v pochvách, až když jste měli jistotu, že proti vám stojí
          přítel.
          Na zbrojích, mečích a sekerách Spáru zimy se roztančily drobné praskající jiskérky statické elektřiny. Udyr
          sledoval reakce válečníků svého kmene na tento nevídaný úkaz, který přeskakoval mezi jejich zbraněmi. Cítil
          jejich strach.
          Sejuani stojící v čele vojska rozmáchlým pohybem odhodila plášť. Bezpochyby proto, aby svému kmeni
          připomněla,
          že jeho válečná matka je pravá Ledorozená. Jediným zdrojem tepla, který potřebovala, byla bitva – v žilách
          jí
          proudila ledová magie. Armáda zajásala.
          Udyr ji následoval ke kraji lesa. Rysy v jeho tváři se protahovaly a měnily. Vyrostly mu tesáky, přeměnily
          se
          na kly a následně se mu zhruba vrátila jeho původní podoba. Z kůže mu rašily husté chlupy, měnily se v
          kožešinu a opět mizely, jako vlny ve fjordu odpovídající na volání neznámého přílivu. Vrčel, něco drmolil a
          slintal. Náhle vyvalil oči.
          „Jsou tady.“
          Prostranstvím se rozlehlo ticho.
          Mezi stromy temného lesa se zcela neslyšně objevili první z Medvědovců – divoši s kůží potřísněnou hnědavými
          skvrnami zaschlé krve. Vlasy měli zplstnatělé špínou. Někteří byli nazí, jiní odění do medvědích kůží nebo
          hnijících zbytků oblečení.
          V jejich sledu kráčela zvířata, převážně medvědi všech možných velikostí a barev. Některá plemena Udyr znal,
          ovšem další viděl poprvé v životě. Byli to poutníci duší uvěznění v podobě sveřepého medvěda. Lidé, kteří
          zapomněli, že bývali lidmi.
          A pak se objevily zrůdy.
          Vypadaly jako zvláštní spojení medvědů a dalších tvorů, bytostí z legend, snů a vyprávění. I oni byli
          původně
          lidé, ovšem pravý duch je již pozřel natolik, že překročili hranici běžného zvířecího vzhledu. Z lesa se
          vykolébal největší tvor ze všech. Vypadal jako obří medvěd, ovšem tam, kde by měl mít hlavu, seděla na hřívě
          černých per rozkládající se losí lebka. Oči mu zářily modrým plamenem a skrz otevřené čelisti byla vidět
          dětská tvář ukrývající se v jeho chřtánu. Pak otevřelo ústa i toto dítě a vyřinul se z nich proud páchnoucí
          hnědé tekutiny. Z lesa se belhaly, plazily a potácely kupředu další noční můry.
          Medvědovci utvořili před Sejuaninou armádou nepravidelnou bojovou řadu. Nenaznačili jediným gestem, že by se
          chystali k útoku, nikdo neřekl ani slovo. Jen čekali.
          Udyrův trhaný dech se zpomalil, jeho nervozita se změnila na hypnotické kolébání. Bolest v dlaních zmizela.
          Na
          poli před sebou rozpoznal několik duší: žáky, učitele a pěvce přísah. Klanové šamany, s nimiž se seznámil u
          korbele, a válečníky, jež znal z bitev. Z jejich vlastního vědomí už zbývaly jen špetky. Většina z nich
          zapomněla, že bývali lidmi. Někteří rozdrásali svou duši do podoby jediné syrové emoce sveřepého medvědího
          ducha, bezmezné sebejistoty pohybující se na hranici zuřivosti.
          Z lesa vyšel jakýsi muž, oděný pouze do dlouhé kápě z havraních per a pláště z medvědí kůže. Štvaný pán.
          „Jsem Medvědovec. Přišel jsem, abych přinesl Volibearovu vůli,“ oznámil.
          Udyr si ho pamatoval z dřívějších let. Tehdy se jmenoval Najak a byl to osudem těžce zkoušený hoch,
          necvičený
          poutník duší s ohromným potenciálem. Udyrův první žák, ze kterého se nyní stal pouhý hlas Medvědovců.
          Ačkoliv
          teď Najakovu duši nebo mysl usilovně hledal a pročesával magii ve svém okolí, jen stěží zaslechl její hlas.
          Pro toho chlapce už nebylo návratu.
          Jak krutě jsem tě zklamal, blesklo Udyrovi hlavou a příliš pozdě si uvědomil, že Najak slyší jeho mysl
          stejně
          jasně, jako kdyby ta slova provolával.
          „Tvým skutečným selháním je zbabělost,“ zavrčel Štvaný pán v odpovědi na Udyrovu myšlenku. „Mučíš se snahami
          dostat náš dar pod kontrolu. Potlačovat jeho skutečnou sílu.“ Ledem pokrytými korunami stromů za jeho zády
          krátce zakvílel vítr. Znělo to jako přízračná zvonkohra. „Proč jsi nás povolal, Spáre zimy?“
          „Žádám o sílu Medvědovců,“ pronesla zvučně Sejuani. „Žádám tě, Štvaný pane, abyste bojovali po boku mé
          armády.“
          Mladý poutník duší odvrátil hlavu od Udyra k Sejuani, aniž by se jeho neživé oči pohnuly. „Žádáš
          nesprávného.
          Jsem jen Volibearův hlas.“
          „Jelikož jsi jeho zástupce, brala bych tvůj slib jako –“
          „Nemohu za něj hovořit. Jsem jen jeho nástroj,“ přerušil ji Štvaný pán. Zdálo se, jako by se díval skrz ni.
          „Náš pán kráčí s námi.“
          Udyr jeho sílu ucítil ještě dříve, než se objevil. Hlasy, duchové v jeho mysli od lidí v jeho okolí, kteří
          mu
          nedopřáli ani okamžik pokoje… se začaly ztrácet na pozadí. Dokonce i ten, který patřil Sejuani, stojící
          přímo
          vedle něj. Prstenec její rozladěné netrpělivosti se rozplýval. Přišel Volibear.
          V lese za Najakovými zády se velké černolisté stromy otřásaly a praskaly. Vyšlo to na volné prostranství.
          Bylo
          to větší než mamut. Byla to hradba svalů, která se pohybovala po končetinách mohutnějších než dospělý muž.
          Temné kovové pláty prastaré zbroje, kterou mělo to zvíře na sobě, byly zprohýbané a hnědé zaschlou krví ze
          stovek bitev. Ze zad a ramen mu trčely zpřelámané zbraně zrezivělé věkem. Maso z poloviny tváře měl stržené,
          takže byly vidět lesklé kosti, zuby a rohy. Od úst mu odkapávala nepřirozeně černá krev. Jeho čtyři
          neskutečně
          staré, cizí a nelítostné oči se upíraly na Sejuani a Udyra.
          S příchodem avatara medvědího ducha zavládlo ticho jako v oku bouře. Udyr upíral svou pozornost jen na něj.
          V
          hlavě mu nezněly žádné jiné zvuky. Žádná zvířata. Žádné pocity. Dokonce i jeho vlastní myšlenky zněly sotva
          šeptem. Cítil pouze Volibeara. Jeho ticho jako by nemělo původ ani u zvířat, ani u lidí. Volibearovo vědomí
          drtilo vše svou ryzostí.
          Ačkoliv měla Sejuanina armáda nad Medvědovci početní převahu sto ku jedné, při pohledu na blížícího se
          Volibeara její bojovníci ucouvli. Obří váleční mamuti, veteráni mnoha bitev proti lidem, trollům a skardským
          vastajům, se třásli strachy.
          Při pohledu na toho úžasného tvora zalapala Sejuani po dechu. Nepočítala s možností, že by avatar medvědího
          ducha odpověděl na její volání osobně. Ať už Ztracení představovali jakoukoliv sílu, jejich vůdce ji
          tisícinásobně překonával.
          Vztyčila se v sedle, aniž by couvla o jediný krůček, a sledovala Volibearův pomalý krok. Ve tváři se jí
          namísto strachu zračila ctižádost.
          Udyr zápasil s tichem, snažil se promluvit, vzpomenout si na příběhy z dětství. Podle některých býval
          dokonce
          i Volibear člověk. Mocný šaman a poutník duší, který se odevzdal medvědímu duchu tak plně, že se stal jeho
          ztělesněním. Ovšem při pohledu na tu příšeru pochyboval, že by tahle věc v sobě kdy měla co lidského. Když
          se
          Volibear zastavil před Sejuani, po zádech mu se zapraskáním přeběhl blesk.
          Volibearova otázka zaplavila Udyrovu mysl. Zcela jej přemohla. Cítil, jako by mu ta slova vybuchovala zpoza
          očí a tryskala z konečků prstů.
          „Jaká bitva je nás hodna, dítě války?“
          Hlas jako ozvěna vycházel z úst všech Medvědovců a poutníků duší na poli.
          Sejuani viděla, jak Štvaný pán obrátil oči v sloup, bělma mu zčernala a hlava se mu zvrátila vzad. Nyní
          drobný
          mužík hovořil hlasem silným jako lavina. Bylo to, jako by se jeho hrdla zmocnila bouře a sama na sebe vzala
          podobu oněch slov. Válečnou matku však zarazilo něco jiného: když uslyšela, jak stejnou otázku šeptem klade
          i
          Udyr.
          Sejuani rychle nabyla ztracenou rovnováhu, usmála se a odpověděla silným hlasem tak, aby ji slyšely obě
          armády: „Spálím jižanské farmy. Pro zábavu budu lovit jejich děti. Strhnu jejich kamenné zdi a domy, aby se
          nám už nikdy nemohli protivit.“ Ukázala směrem na jih. „A ty zasněžené pláně budou naše. Mým jménem bude
          strach a náš kmen povládne navěky.“
          Chvíli bylo jedinou odpovědí na její prohlášení pleskání Udyrova pláště ve větru. Nad hlavou jí kroužila
          černá
          mračna jako obří bouře.
          „Požádej o naši sílu,“ vyzval ji pak hlas.
          Udyr sebral poslední špetky své vůle a přinutil se sáhnout do vaku. Vytáhl z něj svůj stříbrný hrot, chladný
          žár jeho kovu mu ochromil celou paži. Kdyby tak dokázal promluvit dřív, než Sejuani uzavře dohodu… kdyby jen
          byl schopen, aby mu z úst vyšla lidská slova… Ještě měl čas…
          Ještě nebylo pozdě.
          „Žádám o vaši sílu,“ odpověděla Sejuani dřív, než se její bývalý rádce dokázal přimět k činu. Toho se jen
          zmocnil třas a pak se se ztuhlýma nohama vpotácel mezi ni a mohutného medvědího ducha.
          Udyr si zarážel stříbrný hrot do dlaně, ovšem když se mu nořil do masa, nic necítil. Žádnou bolest, dokonce
          ani energii kovu. Otevřel ústa, aby něco řekl, nevyšel mu z nich však žádný zvuk. Místo toho jím otřáslo
          Volibearovo vědomí a srazilo jej na kolena.
          „Koho nabízíš jako oběť?“ zeptali se Udyr a Štvaný pán duchovým hlasem.
          Udyr zavřel oči a vybavil si ionský kopec a rudé listy snášející se kolem něj k zemi. Vzpomínka na to, jak
          se
          učil meditovat a ovládat své schopnosti, ztrácela barvy. Vzdálená země, která nikdy nebude jeho domovem a
          kterou už nikdy nespatří. Poté si Udyr vybavil svůj návrat do Freljordu, setkání s mladou Sejuani a to, jak
          pod jeho vedením vyrůstala v mocnou válečnou matku.
          Jakoby zvenčí zaslechl Udyr svůj hlas, jenž se lámal námahou. „Ničím se ti nezavazuje, medvědí duchu,“
          polknul
          a přinutil se vykročit směrem k příšerné bestii. „Nabízíme jen válku a její mrtvé.“
          Volibear zaburácel hněvem. Síla toho řevu odhodila Udyra zpět k Sejuani a kouzlo zvířecího tvora se zlomilo.
          Sejuani lovila o samotě ledové saně. V minulosti si už tucetkrát svázala před bitvou vlasy do uzlu smrti a
          přísahala tak, že přijme jen vítězství nebo svou vlastní smrt. Vydala se do absolutní temnoty a poslepu
          bojovala s trolly. Ale teprve v okamžiku, kdy se Volibearovo kouzlo přetrhlo a ona pozvedla zrak k té úděsné
          bytosti, jež se nad ní tyčila, teprve pak poznala, co to je skutečný děs. Srst se mu ježila. Z masa mu
          sršely
          blesky. Jeho jizvy zářily. Elektřina mu prýštila z úst, jako by měl vybuchnout. A Sejuani se zmocnil
          největší
          strach, který kdy poznala: hrůza z toho, že málem přislíbila sebe i svůj lid Medvědovcům.
          V tomhle spočívala skutečná Volibearova moc.
          S úžasem pohlédla na svého bývalého rádce. Nějakým způsobem v sobě našel sílu, aby se té moci postavil.
          „Nahání ti snad naše válka strach, duchu velkého medvěda!?“ vykřikl Udyr na stvůru.
          Mohutný tvor znovu zaburácel a stále méně připomínal medvěda. Jeho maso jako by se nadzvedlo od kostí:
          svaly,
          kůže i tkáně se oddálily od sebe a poutaly je jen nekonečné blesky, které v nich bez přestání křižovaly.
          Volibear se rozběhl, aby zaútočil. Ovšem než mohl udeřit, vjela před něj Sejuani a zatarasila mu k Udyrovi
          cestu.
          „Budeš bojovat po našem boku, medvěde bouří a divočiny?“ zvolal Udyr. „Nebo se naší války bojíš?“
          Po dlouhé odmlce tvor odpověděl.
          „Nebojíme se ničeho.“
          Udyr procházel zničenou branou. V troskách říčního města nezbyl jediný teplý krb, u kterého by zaplašil
          noční
          chlad. Z budov kolem něj zbyly jen černé kostry. Nad ostrými haldami sutin se tyčily pouze ohořelé trámy a
          kamenné komíny.
          Vydal se do středu města a na sazemi zanesené cestě za ním zůstávaly světle šedé stopy. Vítr k němu přihnal
          oblak černého kouře, který zahalil ulice i vypálené domy. Když se inkoustový mrak na okamžik přesunul,
          spatřil
          tucet válečníků Spáru zimy. Vytvořili řadu kolem hořící strážnice, obklíčili několik přeživších a tlačili je
          do plamenů. Zbývající ozbrojenci se marně snažili o útěk, čekaly je však jen sekery a smrt.
          Nedaleko jeden z Medvědovců zuřivě sápal ostatky nějakého obchodníka. Otočil svou zvířecí tvář k Udyrovi.
          Jeho
          srst pokrývala krev a neustále bezmyšlenkovitě bušil dvěma sekerami do mužova dávno mrtvého těla. Aniž by
          Medvědovec na okamžik přestal, mohutně zaryčel. Válečníci na ten pokyn vyrazili kupředu proti zbývajícím
          strážným a nemilosrdně je natlačili do ohně.
          To byli první přeživší, které Udyr dosud spatřil. Medvědovci se přehnali přes městskou obranu jako první.
          Sejuanino vojsko jim šlo v patách a svou brutalitou se Ztraceným vyrovnalo. Udyr cítil, jak se myšlenkami
          všech tvorů v jeho okolí ještě stále plíží krutá, neochvějná jistota medvědího ducha. Moc Medvědovců rostla.
          Udyr vylezl po troskách schodiště na rozvaliny náměstí. Tam, obklopené vysokými kamennými budovami, na něj
          to
          monstrum čekalo. Avatar medvědího ducha zde sám a uprostřed města nabodával mrtvoly na kůly rozmístěné v
          jakémsi neznámém vzoru. Z napíchnutých těl v okolí tvora vyrůstaly černé větve a kořeny jako červi zvolna
          plazící se ze země. Maso a kožešina na Volibearově tváři se zahojily, jeho svaly byly mohutnější a silnější
          než dříve.
          Volibear stočil pohled k přicházejícímu šamanovi. Na tváři mu vyrašil tucet nových očí, všechna temná a
          chladná jako pavoučí. Možná v šamanovi Spáru zimy zachytil pach cizí magie a uznal jej za hodného bližšího
          prozkoumání. Udyr nějakým způsobem věděl, že tentokrát hovořil jen k němu samotnému.
          „Zrodím se znovu. To už nezastavíš, synu člověka,“ řekl tvor.
          Udyr si sejmul plášť. Poté díky přípravě při své večerní meditaci prošel všemi svými podobami: Nesmrtelným
          orlem, Prohnaným rysem, Železným kancem a tuctem dalších zvířecích duchů. Při vyvolávání aspektu medvěda se
          na
          okamžik zarazil. S pomocí dokonalého ovládání se mu podařilo zkopírovat tělo obří bestie, tyčící se nad ním.
          Nakonec se Udyrův medvěd změnil na jeho zapřisáhlého nepřítele, ducha ohně, krbu a výhně – Mocného berana.
          Udyr se nebál boje, který ho s tímto tvorem nevyhnutelně čeká. Nebál se ničeho. Mysl měl čistou. A i při
          této
          jistotě… věděl, že to je špatné znamení. Volibear by jej dokázal pohltit stejně snadno jako Sejuani. Ovšem
          jeho odhodlání se nezlomilo. Složil přísahu, že bude Sejuani chránit jako její otec. Ať to stojí, co to
          stojí.
          „Nedostaneš ji,“ vyštěkl Udyr.
          Zvíře se otočilo, aby pokračovalo ve svém díle, a ticho bylo jedinou odpovědí, které se šamanovi dostalo.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 master p-4">
    <p class=" uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Návrat domů</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Po úbočích hory se přehnal poryv větru a shodil z chvějících se větví uschlé listy. Yi levitoval několik
          palců
          nad zemí a se zavřenýma očima a dlaněmi složenými v klíně naslouchal ranním písním bahrlských sojek. Chladný
          vánek se dotkl jeho holé tváře a polechtal jej po čele.
          Tiše si povzdechl a snesl se dolů, dokud se botami nedotkl hlíny. Otevřel oči a usmál se. Jasná obloha zde
          byla vzácností a pohled na ni laskal na duši.
          Yi si oprášil šaty a všiml si několika vypadlých vlasů. Většina byla černých, pár z nich však mělo bílou
          barvu
          divokého hedvábí.
          Jak je to už dlouho? zamyslel se.
          Hodil si vak z keprové látky přes rameno a pokračoval v chůzi, dál od stromů, které kdysi bujely životem,
          teď
          však stály bez jediného hnutí.
          Yi pohlédl z hory, aby zjistil, jakou vzdálenost již urazil. Země pod ním byly měkké a křehké – poklady, jež
          bylo třeba chránit. Zvedl zrak a pokračoval ve svém výstupu. Na cestě před ním uvadaly lilie, jejich
          korálově
          rudé okvětní lístky nabíraly nezdravou hnědou barvu.
          „Nečekala jsem, že tady nahoře někoho potkám,“ zvolal jakýsi hlas.
          Zastavil se, zaposlouchal a prsty se mu sevřely kolem jílce meče zdobeného prstenci, jenž mu visel u pasu.
          „Taky hledáš svoje stádo?“ Hlas se blížil. „Zvířata pitomá. Vždycky se tu zaseknou.“
          Yi spatřil postarší farmářku a uvolnil stisk. Měla na sobě prostou suknici ušitou z kousků různých látek.
          Když
          se přiblížila, zdvořile se jí poklonil.
          „Pche, takové móresy si nech pro mnichy,“ odfrkla si. „Nezdá se, že by ses živil s rukama v hlíně, protože
          ty
          meče rozhodně nejsou na kosení plevele. Co tě sem přivádí?“
          „Krásný den jako stvořený na procházku,“ odvětil Yi zdánlivě nevinně.
          „Takže jsi sem přišel trénovat, hm? To se Noxus hodlá vrátit tak brzy?“ zeptala se s mírným úsměvem.
          „Kde slunce jednou zapadne, tam se objeví zas.“
          Farmářka poznala staré přísloví a ušklíbla se. V jižních provinciích jej znal skoro každý. „Inu, až se tu
          znovu objeví, dej mi vědět. Toho dne z ostrova odpluju. Ale než se toho dočkáme, co kdybys ty meče využil k
          dobrému skutku a pomohl křehké staré ženě?“
          Pokynula Yiovi, aby ji následoval. Vyhověl jí.
          Zastavili se na kraji lesa. V bolestech se tam svíjel mladý takin. Zadní nohy mu obepínaly nateklé úponky,
          jejichž sevření se s každým pohybem zvířete ještě víc utahovalo.
          „Tohle je Lasa,“ vysvětlila farmářka. „Je mladý a hloupý, ale na poli pro mě bude mít větší cenu než zaseklý
          tady na té prokleté hoře.“
          „Myslíš, že je prokletá?“ zeptal se Yi a přiklekl ke zvířeti. Přejel dlaněmi přes jeho vlnou porostlá záda a
          cítil, jak se jeho svaly třesou a kroutí v křeči.
          Farmářka si založila paže na hrudi. „No, určitě se tu stalo něco neduchovního,“ odpověděla a kývla hlavou
          směrem k vrcholu. „A bez přírodní magie potřebuje zem najít sílu jinde, klidně i brát život, pokud musí. Být
          to na mně, ať už je tam nahoře cokoliv, spálila bych to na popel.“
          Yi zaměřil svou pozornost na úponky. Nečekal, že na ně narazí už tak nízko na úbočí hory.
          „Uvidím, co s tím půjde dělat,“ zamumlal a tasil dvě dýky z mosazných pochev na botách. Jakmile se
          nabroušená
          ocel přiblížila k úponkům, jako by se snažily odtáhnout.
          Čas se na okamžik zastavil. Na Yiově tváři se zaleskly kapky potu. Zavřel oči.
          „Emai,“ zašeptal v jazyce svých předků. „Fair.“
          Osvobozený takin vyskočil a vysokým hlasem radostně zabečel. Přeříznuté šlahouny se snesly k zemi jako volná
          kůže.
          Zvíře si užívalo své nově nabyté svobody a hopsalo dolů ze svahu. Farmářka se za ním rozběhla, popadla ho
          oběma rukama a přitiskla si ho k hrudi.
          „Díky!“ zajásala, aniž by si uvědomila, že Yi se už opět vydal na cestu. Otočila se a zavolala za ním: „Hej!
          Zapomněla jsem se zeptat. Na co že se tu připravuješ? Válka už přece skončila…“
          Neohlédl se.
          Pro mě ne.
        </p>
      </div>
      <div class="col-md-6 col-sm-12">
        <p class="v h text-center p-4">
          Po další hodině se dostal na pustou pláň. Ocitl se v mrtvé vesnici, kterou zamořily tytéž úponky.
          Tohle bylo wuju. Tohle byl domov.
          Yi zamířil k pohřebišti, obcházel popadané trámy a hromady kamení, trosky domů, škol a chrámů – promíchané
          střípky svého dřívějšího života. Někde mezi těmi sutinami se ukrývala dílna jeho rodičů. Tolik věcí, pro
          které
          by stálo za to truchlit, a přitom měl jen tak málo času.
          Hroby, k nimž zamířil, ležely uspořádané v dokonalé symetrii a jednotlivé náhrobní valy od sebe byly dost
          vzdálené, aby mezi nimi mohl někdo projít. Někdo jako Yi.
          „Wuju uctívá tvou památku.“
          Pokládal dlaň na jílec každému meči, který zde probodával zemi. Byly to připomínky válečníků, učitelů a
          studentů. Nevynechal ani jeden z nich.
          „Nechť je tvoje jméno vzpomínáno.“
          „Odpočívej. Najdi v zemi klid.“
          Jeho hlas se brzy unavil.
          Obloha se začala zbarvovat do oranžových odstínů a ještě tři hroby čekaly na jeho dotyk. Nejbližší z nich
          byl
          označený kladivem, jeho hlavice v horském vzduchu dávno zrezivěla. Yi vytáhl z vaku broskev a sedl si vedle
          náhrobku.
          „Mistře Dorane, tohle je od Wukonga. Nemohl sem dorazit se mnou, ale chtěl, abych ti přinesl jeho oblíbené
          ovoce. Miluje svou hůl skoro stejně jako tropení žertů z té přilby, kterou jsi dal mně.“
          Přesunul se ke dvěma posledním mohylám, střeženým zlatými pochvami.
          „Emai, počasí je dnes příjemné. Fair… doufám, že ti to teplo činí radost.“
          Yi sevřel své dva krátké meče a zasunul je do pochev zdobících hroby jeho rodičů. Padly do nich zcela
          dokonale. Poklekl a sklonil hlavu.
          „Kéž mě vaše moudrost i nadále vede.“
          Postavil se, sáhl do vaku a vyndal si helmu. Paprsky odpoledního slunce se odrážely od jejích sedmi čoček,
          každá hrála jiným odstínem. Přidržel si přilbu u srdce a představil si záhony lilií, jež tu kdysi kvetly.
          To bylo ještě před tím křikem. Předtím, než kyselina a jed pokřivily magii země, aby požírala sama sebe.
          Nasadil si helmu a zorné pole mu vyplnil kaleidoskop okolí. Zavřel oči, sepjal ruce a vyprázdnil mysl.
          Nemyslel na nic. Vůbec na nic. Nohy se mu odlepily od země, on to však nevnímal.
          Když pak oči znovu otevřel, viděl všechno. Smrt a rozpad, jimiž probleskovaly jen nepatrné náznaky života.
          Viděl duše, jež dlely za hranicemi jeho vlastního světa. Úponky je uvěznily stejně snadno jako onoho
          nebohého
          takina a oslabily jejich esenci. Věděl, že každý duch dostatečně silný na to, aby se osvobodil, by už dávno
          toto prokleté místo opustil. Ti, co zůstali, byli pokřivení… nebo je to brzy čeká.
          Vzduchem se rozléhaly truchlivé nářky plné utrpení. Yi sám také plakával bolestí, ale to bylo dávno – ještě
          v
          dobách, kdy si myslel, že by slzy mohly vrátit mrtvé k životu.
          Mrknul a fyzický svět byl zpět. Na okamžik předstíral, že na ramenou nenese všechnu jeho váhu. A pak mrknul
          znovu.
          Duchové křičeli dál. Yi tasil svůj meč zdobený prstenci.
          Bleskově se přehnal pohřebištěm jako změna ročních období, kterou si člověk uvědomí, až když už je zase
          pryč.
          A během jediného okamžiku stál opět zcela nehybně na původním místě se zbraní zasunutou v pochvě.
          Šlahouny padaly jeden po druhém k zemi. Některé visely z propadlých střech, jiné sesychaly tam, kde ležely.
          Seděl se zkříženýma nohama a otevíral své smysly. Duchové nyní zpívali radostí a on věděl, že neexistuje
          žádný
          větší důkaz vděčnosti. A zatímco se rozplývali ve vzduchu, jejich požehnání rozeznívalo zemi. Z hustého
          křoví
          vypučely broskvové květy. Ohnuté stonky bambusu se narovnaly jako žáci vítající svého učitele.
          Po Yiově tváři přeběhl prchavý úsměv. Sejmul si přilbu, vložil ji do vaku a prohrábl se ostatními věcmi,
          které
          si vzal na cestu. Ovoce, ořechy… troud, křesadlo. Věci, které měl pro sebe, a věci, s nimiž by mohl očistit
          zem nadobro.
          Teď ne. Ještě ne.
          Vytáhl rákosové pero a pomačkaný svitek. Stránku pokrývaly znaky.
          60
          54
          41
          Yi přidal další záznam. A k němu pár slov.
          30 dní mezi očistami.
          Věděl, že již brzy bude muset farmářce splnit její přání a rozloučit se se svým domovem ohněm.
          Ale ne teď. Ještě ne.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 kata p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Vzkaz na ostří dýky</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Ozvěny kroků. Chladná kamenná podlaha.
          Výkřik odkudsi zezadu. Někdo mě zahlédl. Pádím širokou chodbou a kolem mě se míhá bezpočet dveří. Upírám oči
          ke klenutému průchodu v kamenné zdi – to je má cesta pryč z kasáren. Náhle se v něm zjevuje hlídka. Tudy to
          nepůjde. To není dobré.
          Otáčím se a utíkám zpátky, odkud jsem přišla. Řítí se ke mně další vojáci. Konečky prstů mě svrbí, ale
          vojáků
          je příliš mnoho. Vrhám se do jedněch dveří, přirážím je za sebou a zasouvám závoru.
          Dýky nejsou zdaleka jediné zbraně, které má zabiják k dispozici, slyším v mysli jeho hlas, který se mi tam
          za
          léta výcviku usadil. Znej svůj cíl. Znej prostor, kde ho zabiješ. Ke splnění úkolu ti může dopomoci cokoliv.
          Probíhám místností. Je to jakési skladiště trofejí. Dobře opevněné a s bočními dveřmi vedoucími do zadní
          chodby. Za mnou duní nárazy brnění do dubových fošen. Železné panty a silná konstrukce by mi měly zajistit
          dost času, abych –
          Myšlenky mi přerušil zvuk tříštěného dřeva, jak si nějaká mohutná sekera začala prohlodávat cestu veřejemi.
          Přede mnou se rozrážejí jiné dveře a z nich se řinou další vojáci.
          Příliš mnoho, příliš dobře nachystaných. Věděli, že dorazím.
          Tito ozbrojenci mají noxijské barvy, v otevřené vzpouře proti Trifarixu je však doplnili znakem svého rodu.
          Jsou si tak jistí svou silou, že raději tráví čas malováním než přípravami. Roztomilé.
          Tasím dýky.
          Ti přede mnou zpomalují, rozvinují se a vytahují zbraně z pochev. Ti, kteří za mnou do sálu vbíhají
          vyraženými
          dveřmi, činí totéž. Obkličují mě, zaujímají nacvičenou pozici. Šest vepředu. Sedm vzadu. Nebude to snadné.
          Když se člověk musí snažit, je to větší zábava.
          Do mysli se mi opět vkrádá jeho hlas. Mysli rychle. Pohybuj se rychleji. Než se pustíš do boje, vše si
          naplánuj a při útoku se pak nech vést instinktem.
          Házím dýku. Odráží se od lustru visícího pod stropem, přesekává jeho řetěz a těžký kus tepaného kovu dopadá
          na
          vojáky za mnou. Dvě těla se hroutí na podlahu a svíčky kutálející se po místnosti vrhají divoké stíny,
          poutají
          pohledy zrazené reflexem. Otáčím se k nejbližšímu muži, který nedává pozor, a z boku mu zarážím dýku do
          hrudi.
          Z úst mu uniká bublavý zvuk, jak se mu plíce zalévají krví.
          S příjemným mlasknutím uvolňuji zbraň z jeho těla a házím ji po druhém lustru. I ten se řítí k zemi a
          poslední
          zdroje světla se zablikáním zhasínají. Zároveň se úkrokem vyhýbám máchnutí útočícího vojáka a nechávám
          setrvačnost, aby ho vehnala na zbraně těch dvou, kteří se ke mně řítí zezadu.
          Od kamenných zdí se odrážejí poplašené a zmatené výkřiky, jak spolu zápasí v temnotě a nevědí jistě, která
          silueta patří příteli a která protivníkovi.
          Tenhle problém já nemám.
          Přizpůsob se tam, kde ostatní nemohou. Použij jejich intuici proti nim, ať je zradí jejich vlastní
          instinkty.
          Utíkám skloněná kupředu a zvedám dýku, kterou jsem hodila jako první. Nachází hrdlo, oko, ledvinu, načež
          okolní výkřiky utne rázné zvolání.
          „Hlupáci! Vždyť je tamhle!“
          Zatímco ke mně zbývající vojáci klopýtají, zavírám oči, snažím se vycítit, kde leží má druhá zbraň, čerpám
          soustředění a skáču.
          Mé zmizení doprovází zmatený křik. Dopadám za nimi do podřepu, sbírám dýku a rychle se otáčím. Čepel
          přejíždí
          šlachy na patách. Odměnou mi je jek plný bolesti a překvapení, další tři padají na zem. Tohle mě nikdy
          neomrzí.
          Měním úchop na jílcích, odrážím se, zarážím nože shora do ramen křičícího muže a pak se od něj odkopávám do
          salta. Zatímco padá na zem, dýky už letí do obličejů dalších dvou ozbrojenců.
        </p>
      </div>
      <div class="col-md-6 col-sm-12">
        <p class="v h text-center p-4">
          V pohybu mě zastavuje rána násadou kopí do hlavy. Couvám, před očima mi tančí mžitky. Voják, který mě
          zaskočil, se zasvištěním otáčí svou zbraň hrotem kupředu, aby mi probodl srdce. Znovu skáču, objevuji se
          přímo
          ve vzduchu, prsty se mi svírají kolem jedné z dýk a osvobozuji ji z obličeje, ve kterém jsem ji zanechala.
          Jen tak tak stíhám změnit směr vlastního útoku a odrazit máchnutí sekery mířící na má žebra. V uších mi zní
          třeskot kovu a vrávorám zpět. Kolos, jenž zbraň třímá v rukou, ji pozvedává znovu a já opět skáču ke své
          zbývající dýce. Přitahuji si ji přesně ve chvíli, kdy po mně další voják máchá kropáčem, a ten tak prolétává
          přímo skrz tvář jejího spolubojovníka. Jeden z hrotů mě přesto škrábl do paže, z rány vytéká krev.
          Kotoulem se stahuji a zastavuji se v podřepu. Zbývají čtyři, roztroušení po různých koutech místnosti.
          Několik
          dalších utrpělo zranění, ale stále žijí. Všichni mžourají ve snaze mě v panující temnotě zahlédnout.
          Očividně
          dokážou sledovat mé dýky stejně jako já.
          Nikdy nebojuj fér. Zabiják zahnaný do kouta je mrtvý zabiják. Očima těkám mezi východy.
          A v tu chvíli do sálu vchází ona.
          Bočními dveřmi. Doprovázejí ji dva osobní strážci, každý ozbrojený kuší. Ona drží v jedné ruce pochodeň, v
          druhé meč. Na rtech jí pohrává arogantní úsměv. Dokonce i v temnotě z ní vyzařuje sebejistota a šarm.
          Všechny
          ostatní oči se okamžitě stáčejí k ní.
          K mému cíli.
          „Inu, to je ale zklamání,“ pronáší zvolna. „Pokud na mě Trifarix nedokáže poslat nic víc než zostuzenou
          nájemnou vražednici, tak musí být opravdu zoufalý.“
          Jako podkres k jejímu výsměšku se zpoza dveří ozývají spěšné kroky. Posily, dorazily rychle. Zjevně
          podcenila,
          kolik lidí je zapotřebí, aby mě lapili.
          To však pro mě bude jen malou útěchou, pokud stejně zemřu.
          Pokud tě odhalí, zmiz. Nikdy svůj cíl nelikviduj tváří v tvář. Nikdy nezabíjej v přítomnosti svědků.
          Usmívám se a upřeně jí hledím do očí. „Sbohem, velitelko.“
          Do vzduchu před sebe házím dýku. V očekávání, že tam skočím, k ní vystřelují šipky z kuší. Čtyři vojáci,
          kteří
          se stále drží na nohou, vyrážejí do útoku.
          Zbraň rotuje a čas jako by se zpomalil.
          Jedna otáčka. Druhá.
          Házím zbývající nůž, těsně míjí běžící vojáky a míří přímo na cíl. Jeden ze strážců se před ženu rychle
          staví,
          čepel se mu zabodává přímo do kyrysu.
          Třetí, čtvrtá.
          Skáču k dýce, moje setrvačnost proráží hrot mužovou zbrojí a ten mu proniká hluboko do těla. Vidím bělmo v
          jeho očích, směsici šoku, bolesti a strachu. Za zády slyším, jak ostatní křičí a otáčejí se. Nesmírně
          rychle.
          Ale ne dost.
          Pátá, šestá.
          Velitelka vrávoravě couvá a pozvedá meč. Reakce otupená překvapením. Osvobozuji svou dýku a vrhám se
          kupředu.
          Volná ruka nachází její vlasy, ostří její hrdlo.
          Sedm otáček. Břink.
          Další šipka z kuše letí tam, kde jsem ještě před okamžikem stála, jenže už jsem pryč. Projektil se zabodává
          do
          hrudi mého cíle a já přistávám zpátky u první dýky, která mezitím spadla a zabodla se do země. V jedné ruce
          svírám zakrvácenou čepel. V druhé… uříznutou hlavu své oběti s tváří zamrzlou v ohromeném překvapení.
          Její tělo se hroutí k zemi. Po kamenné podlaze se rozlévá krev. Její vojáci tuhnou nevírou a úděsem.
          Házím jim k nohám hlavu.
          „Velegenerál Swain posílá pozdrav.“
          Dveřmi přibíhají další vojáci. Vychutnávám si jejich šokované lapání po dechu a rozzuřené výkřiky.
          Nikdy svůj cíl nelikviduj tváří v tvář. Nikdy nezabíjej v přítomnosti svědků. Hlas v mé hlavě se opakuje.
          Jako
          by teď ale byl tišší než dříve. Hlasitě se směji.
          Už nejsem tvůj nájemný vrah, otče. Z těch tvých ustrašených drobných pravidel jsem již vyrostla.
          Střepávám krev z čepelí nožů a upřeně hledím na vojáky před sebou. Strach je stejně mocná zbraň jako dýka.
          Jen
          ať to vidí. Ať se zprávy šíří. Jsem mnohem víc než obyčejný nástroj smrti.
          Jsem pravá vůle Noxu.
          Jeden z vojáků na mne s křikem útočí. S úšklebkem, kterému se nedokážu ubránit, znovu pozvedávám dýky.
          Ne snad, že by mi zabíjení nějak vadilo.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 annie p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Potíže</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Neupozorňovat na sebe, to uměl Marcin dokonale.
          Okolní hrubé hlasy se mísily s rachotem korbelů a šplícháním piva. Každou chvíli někdo vyštěkl objednávku a
          jakmile na pult přistála mince, přisunul před čekající ruce žádané pití. Díky své rychlé a mlčenlivé obsluze
          ho vlastně nikdo nebral na vědomí – a tím pádem se mu vyhýbaly potíže.
          A o ty tu přitom nebyla nouze.
          Braly na sebe mnoho podob. Mohl to být agresivní opilec, hledající záminku ke rvačce. Nebo obchodní
          transakce
          mezi postavami zahalenými v kápi, která skončila dýkou v krku. Či něco tak nečekaného jako teď, když těžké
          dveře hospody s námahou otevřela malá dívenka.
          Marcin sledoval, jak s broukáním a hopsáním skotačí k pultu. Místností se prohnal poslední závan chladného
          zimního vzduchu, veřeje se zabouchly a při jejich hlasitém prásk se k holčičce otočily poslední oči, které
          ji
          dosud nesledovaly. Ve všech pohledech se zračil údiv, co tu někdo jako ona pohledává.
          Dívka se vyškrabala na stoličku a jen stěží viděla přes okraj nálevního pultu. Marcin si povšiml jejích
          zářivě
          rudých vlasů, otrhané hračky v náručí, prodřeného vaku na zádech a omšelých šatů s krátkým rukávem, naprosto
          nevhodných do tohoto mrazivého ročního období.
          „Čím posloužím?“ zeptal se.
          Holčička se na stoličce postavila, pleskla hračkou o pult a zkoumavě se zadívala na řady lahví na policích.
          Marcin si všiml, že to je látkový medvídek, kdysi vyrobený s nemalým umem a od té doby jistě zahrnovaný
          nemenší láskou. Švy na končetinách měl za ty roky používání celé vytahané. A kdesi v průběhu života přišel o
          jedno své knoflíkové oko.
          „Mohla bych dostat sklenici mléka, prosím?“
          Marcin pozvedl obočí, ale nic neřekl. Došel ke vzdáleném konci pultu pro kameninový džbán.
          „Je dost pozdě, být venku jen takhle sama, ne?“ zaduněl hluboký hlas.
          Marcin si povzdechl. Jedny potíže vždycky přitahovaly další. Sundal džbán z police a pohlédl podél baru. Nad
          dívenkou se nakláněl jakýsi veliký chlap a prohlížel si ji svým jediným zdravým okem. Jak tak před ním
          seděla,
          vypadala jako oblázek u úpatí hory. Hory svalů, pokryté pavučinou jizev. Smyčky provazů, řetězy a háky, jež
          se
          mu houpaly na opasku, a mohutný meč pověšený na zádech každému hlasitě oznamovaly, že to je lovec odměn.
          Dívka k němu vzhlédla a zářivě se usmála. „Já nejsem sama. Je tady se mnou Tibbers. Že ano, Tibbersi?“ A na
          důkaz pravdivosti svých slov pozvedla medvídka.
          Lovec odměn se hlasitě rozchechtal. „Rodiče tě určitě hledajʼ.“
          Holčička svěsila paže a uhnula pohledem. „To asi ne,“ odvětila.
          „A já bych se vsadil, že jo. A určitě nebudou skrblit na penězích, jen aby tě měli zase v pořádku doma.“
          Marcin doslova slyšel, jak v představách lovce odměn cinkaly mince, které dostane za její bezpečný návrat.
          „To těžko. Jsou mrtví.“ Holčička se posadila zpátky na stoličku a zahleděla se do knoflíkového oka svého
          medvídka.
          Lovec odměn otevíral ústa, aby něco řekl, ale v tu chvíli Marcin se slabým klepnutím položil na pult malý
          hrnek.
          „Tvoje mléko,“ řekl.
          Dívka se na něj se zářivým úsměvem otočila, její předchozí ponurost byla ta tam.
          „Děkuji, pane!“
          Posadila méďu na stůl a sáhla si do brašny na zádech. Marcin čekal a byl připraven spokojit se s libovolnou
          mincí, kterou vytáhne.
          Rozhodně nečekal naditý měšec, který před ním se zachřestěním přistál.

        </p>
      </div>
      <div class="col-md-6 col-sm-12">
        <p class="v h text-center p-4">
          Na pult se vykutálelo několik zlatých mincí a jedna si to namířila rovnou k okraji desky. Marcinova ruka
          reflexivně vystřelila vpřed a hbité přiklepnutí prstem ukončilo pokus o útěk. Zvolna zvedl minci z baru.
          Její
          hmotnost a reliéf říkaly, že jde o pravou noxijskou ražbu.
          „Jejda!“ zachichotala se holčička.
          Marcin polkl, v ústech mu náhle vyschlo. Natáhl se a doufal, že dokáže minci vrátit do dívčina váčku dřív,
          než
          si toho někdo všimne –
          „To je ale pořádnej měšec na takhle prťavou holku,“ zabručel až příliš nahlas lovec odměn.
          „Ten našel Tibbers,“ odvětila.
          Válečník se uchechtl. „Opravdu?“
          „Měl ho u sebe ten muž, který mě zastavil na cestě. Takový ošklivák ošklivácký to byl.“ Usrkla svého mléka a
          obrátila svou pozornost zpátky k medvídkovi.
          „To je fakt pech…“ Lovec odměn se k ní na své stoličce naklonil a jeho ruka se zvolna posouvala k měšci.
          Holčička na něj pohlédla s tváří rozzářenou v rozverném úsměvu.
          „Tibbers ho snědl.“
          Nálevna na okamžik ztichla. A pak se jí rozezněl lovcův burácivý smích.
          „Jasně, že jo,“ chechtal se. Svalnatou prackou popadl hračku za hlavu a vyškubl ji dívce z rukou. „Tahle
          děsivá příšera.“
          „Hned Tibberse pusť!“ vykřikla a natáhla se po méďovi. „Nemá rád, když s ním někdo mává za hlavu.“ To lovce
          odměn rozesmálo ještě víc.
          Marcin si strčil minci do kapsy, otočil se a odcházel, aniž by mu kdokoliv věnoval pozornost. Přál by si,
          aby
          mohl nějak pomoci, ale nepřežil tak dlouho díky tomu, že by se u podobných výjevů zdržoval déle, než bylo
          zdrávo.
          Její hlas ho ovšem přimrazil na místě.
          „Říkám. Hned. Tibberse. Pusť.“
          Ta slova rezonovala stěží ovládaným hněvem a přehlučela i okolní ryk. Marcin sice věděl, že to je chyba, ale
          přesto se ohlédl. Dívenka stála na nálevním pultu s pohledem upřeným na lovce odměn a v očích jí plál hněv.
          Pak nastal chaos.
          Z dívky vytryskl záblesk světla a spalující žár. Marcin rozhodil pažemi a vykřikl bolestí. Udělal pár
          vrávoravých kroků zpět a narazil do polic za sebou, až se několik lahví rozbilo o zem. Rychle se skrčil pod
          pult, proklínaje se za své zaváhání. Do sílícího burácení plamenů se ozýval křik a praskání dřeva. Vzduchem
          se
          náhle rozezněl jakýsi hrdelní, nepopsatelný řev, při kterém se mu rozechvěly všechny kosti v těle. Ještě
          stále
          napůl oslepený předchozím jasným světlem se vyplížil ze svého úkrytu směrem, kde tušil dveře do kuchyně.
          Křik
          kolem něj zesiloval – a pak náhle skončil s křupnutím, ze kterého se mu sevřely útroby.
          Už podruhé dnes Marcin zapomněl na své mistrovství ve vyhýbání se potížím a nakoukl do místnosti přes okraj
          baru.
          Na pozadí ohnivých plamenů se rýsovala obří nelidská postava. Tlusté provazce šlach poutaly její končetiny k
          tělu jako nějaké nitě. Marcin si teprve teď uvědomil, že hořelo přímo ono monstrum, ovšem hladové jazyky
          plamenů, které mu tančily v srsti, mu nijak neubližovaly. Ve svých mohutných spárech drželo za hlavu
          zakrvácené tělo lovce odměn, nyní bezvládné jako hadrová panenka.
          Před tou zrůdou stála dívka zahalená plameny.
          „Máš pravdu, Tibbersi,“ řekla. „Ani jemu se to tahání za hlavu nelíbilo.“
          Marcin se v hrůze rozhlédl po místnosti. Po celé nálevně začínaly hořet převrácené židle i stoly a stoupal z
          nich hustý černý kouř. Do nosu jej udeřil pach krve a škvařícího se masa. Zalkl se nevolností.
          Příšera se otočila a pohlédla na něj.
          Ze rtů mu unikl tichý vzlyk. Pohlédl do zářící propasti medvědových očí a ztěžka polkl. Nepochyboval, že
          tohle
          je jeho konec.
          Do praskání ohně se rozezněl zvonivý smích.
          „Nebojte se,“ řekla dívenka a vykoukla zpoza té bestie. „Vás má Tibbers rád.“
          Neschopen jediného pohybu sledoval, jak holčička prohopsala a proskotačila hořící nálevnou, to hrůzné zvíře
          se
          zvolna valilo za ní. Když procházelo těžkými dveřmi, vyrvalo je z pantů. Marcin s ústy dokořán zíral na
          dívku,
          která se k němu naposledy otočila se sladkým úsměvem na tváři.
          „Děkuji za mléko, pane.“
          Poté vyrazila do sněhem zaváté noci a hostinec za jejími zády se zhroutil jako domeček z karet.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 sylas p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Nováček</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Slunce viselo v nadhlavníku, právě tak vysoko, aby jeho paprsky dopadaly do tábora vyhnanců ukrytého v
          útrobách kaňonu. Sylas ze Stokařova trpělivě čekal ve stínu plátěného přístřešku na návrat své průzkumnice.
          Konečně spatřil, jak se vynořuje za vysokým balvanem v ústí rokle. Vedla do tábora jakéhosi neznámého
          mladíka
          s očima navrch hlavy.
          „Tohle je Happ,“ řekla průzkumnice. „Chtěl by se k nám přidat.“
          Sylas k nim přikročil a probodl hocha pohledem. „Opravdu?“
          „Znám ho z podzemí. Lovci ho připravili o rodinu. Jen tak tak, že nedostali i jeho.“
          Sylas přikývl a změřil si mladíka od hlavy k patě. Cítil, že chlapec byl požehnán mocnou magií – bylo to
          jako
          nějaký příkrov plný tmy a smrti. Ovšem co se týkalo jeho povahy, neviděl Sylas nic.
          „Je to dobrý kluk,“ ujistila ho průzkumnice. „A je ze Stokařova.“
          Sylasova obočí se pozvedla v příjemném překvapení, jako kdyby potkal příbuzného, o jehož existenci dosud
          neměl
          ani tušení.
          „Já… Napadlo mě, že… Že bych se přidal k vašemu boji… pane,“ vykoktal mladík.
          Celý tábor psanců se rozesmál. Hoch těkal očima po křenících se tvářích a hledal nějaký náznak, ze kterého
          by
          pochopil, co udělal špatně.
          „Tady nemáme žádné ‚pány‘,“ pousmál se Sylas. „Leda že bys nás tak chtěl oslovovat všechny.“
          „Ano, pa – ... Ano,“ zopakoval málem mladík svou chybu.
          Zdálo se, že v rozpacích se utápějící nováček přemýšlí, zda byl dobrý nápad přijít sem do tábora. Sylas mu
          položil na rameno svou ruku obtěžkanou mohutnými okovy, aby ho upokojil.
          „Nic se neděje, Happe. Tady tě nikdo nebude soudit. Tady jsme od Stokařova hodně daleko.“
          Cítil, jak se mladík uvolnil.
          „Vím, čím sis prošel. Pořád tě pozorují, nahánějí, dělají vše pro to, aby ses cítil podřadně. Inu, tady tě
          nic
          z toho nečeká. Sem patříš.“
          Happ radostí zazářil a upřel pohled na své nohy, jako by se bál, že není svého štěstí hoden.
          „Víš, proč nosím tyhle řetězy?“ zeptal se Sylas.
          Nováček zavrtěl hlavou, ani se neodvažoval hádat.
          „Nejsou to jen zbraně. Slouží jako připomínka. Toho, odkud pocházíme. Toho, čeho jsme schopni, a svobody,
          které se dočkáme. Chceš do toho jít se mnou?“
          „Ano. Ano, chci být svobodný.“
          „Dobře,“ prohlásil Sylas. „Dnes v noci zpřetrháš svoje vlastní okovy.“






          Padal soumrak a temné křoví na straně cesty představovalo dokonalý úkryt pro přepad. Tam Sylas čekal s
          tuctem
          svých nejvěrnějších mágů. Nováček se krčil vedle něj a nervózně si hryzal nehty.
          „Neboj se,“ řekl Sylas a pokusil se mu dodat odvahu úsměvem. „Poprvé jsem byl také nervózní. Ale po chvíli
          ti
          to už přijde stejně přirozené jako dýchání.“
          Než se ovšem mladík dokázal zklidnit, zaduněla v dálce kopyta a kola povozu. Znělo to jako blížící se bouře.
          Za několik okamžiků se k číhajícím lapkům řítil kočár.
          Těsně předtím, než se koně ocitli na jejich úrovni, dal Sylas ostatním signál, aby se připravili.
          Jeden otrhaný starý mág vyvolal máchnutím zápěstí tlustý šlahoun z železné liány, který se ihned napjal přes
          cestu. Klusající koně do něj narazili koleny. Rachot, když zvířata spadla po hlavě na prašnou cestu a vůz se
          přes ně přehnal, byl ohlušující.
          Mágové vyskočili z úkrytu a různými zbraněmi a kouzly zneškodnili překvapený doprovod. Sylas se vytáhl na
          převrácený kočár, horlivý zajmout cestující, které neměl v kočáru již kdo chránit.
          „Pojď, zelenáči,“ zavolal na Happa a pokynul mu, aby se k němu přidal.
          Happ se vyškrabal na kabinu a společnými silami se opřeli do dveří. Když se po chvíli rozletěly, spatřili
          bolestivě potlučeného šlechtice. Sylasovi se v očích zlomyslně zablesklo.
          „No vida… podívejme, kdo je na kolenou tentokrát, můj pane,“ řekl Sylas a napřáhl ruku.
          Šlechtic se naštětil. Ačkoliv byl vážně zraněn, jeho nenávist k Sylasovi to nijak neotupilo.
          „Před někým jako ty nikdy hlavu neskloním.“
          „Výborně,“ podotkl Sylas. „Nerad bych, abys tuhle podívanou propásl.“

        </p>
      </div>
      <div class="col-md-6 col-sm-12">
        <p class="v h text-center p-4">
          Během několika minut stáli všichni šlechticovi strážní i vozkové v řadě u cesty se spoutanýma rukama. Sylas
          kolem zajatců zvolna procházel a každého si bedlivě prohlížel.
          „Cítím bolest za vás všechny. Opravdu,“ řekl. „Jste jen drobné součásti celého jejich soukolí.“
          Zastavil se, ukázal na svázaného šlechtice a hlas mu zhrubnul.
          „Ale rozhodli jste se jim sloužit… a tím pádem sloužíte i jejich plánům.“
          Otočil se ke své skupině psanců a zvolal otázku.
          „Bratři a sestry, tito lidé pracují ve službách sviní. Co to činí z nich samotných?“
          „Svině!“ odpověděli vyhnanci.
          „Měli bychom je pustit na svobodu?“
          „Ne!“ vykřikli mágové.
          „A co když se změní? Co když složí přísahu, že nás už nikdy nebudou obtěžovat?“ zeptal se Sylas a na
          koutcích
          úst mu pohrával jemný úsměv.
          „Bude to lež!“ zaječel z křoví otrhaný starý mág.
          „Nedá se jim věřit!“ přidal se další člen tlupy.
          „Co s nimi tedy musíme udělat?“ zeptal se Sylas.
          „Musí zemřít!“ zvolal mladý mág, jehož nenávist dalece přesahovala jeho věk.
          Ozval se sbor souhlasných výkřiků a až do dálky se neslo skandování: „Svině musí zemřít!“
          Sylas přikývl, jako by ho jejich slova zvolna přesvědčovala.
          „Tak budiž.“
          Jemně se dotkl nováčkova ramene. Z jeho petricitových okovů začal stoupat temný dým. Zavřel oči a
          vychutnával
          si čerstvě získanou moc.
          Při tom pohledu se zajatci zachvěli hrůzou. Mnozí z nich padli v slzách na kolena a žadonili o život. Pouze
          šlechtic zůstal hrdě stát nehledě na okolní dění. Sylas se otočil k jeho sloužícím a v hlase mu zněla strohá
          nevyhnutelnost.
          „Bolí mě, že vám nemohu ukázat překrásný svět, který jednoho dne přijde.“
          Při těch slovech přeběhl nováčkovi mráz po zádech.
          „Sylasi, ne,“ zaprotestoval Happ. „Jsou to jen… lidé.“
          Ten však na jeho prosby nehleděl. Roztáhl paže i prsty a uvolnil magii nashromážděnou v okovech. Z konečků
          prstů se nad hlavy šlechticova doprovodu vyvalil hustý černý mrak. Všichni se téměř současně začali dusit a
          drásat si hrdla. Za několik okamžiků padli mrtví k zemi.
          Mezi mágy, bedlivě pozorujícími popravu, zavládlo vážné ticho. Šlechtic tiše plakal a přes pevně semknuté
          rty
          mu kanuly slzy. Ticho porušil až nováček.
          „Ne… proč?“ vzlykal Happ a padl na kolena.
          Sylas ho zvedl zpět na nohy a uklidňoval jej otcovskou rukou.
          „Happe, chtěl jsi pomoci naší věci. O tohle tu jde! Tohle je naše osvobození…“
          Jemně ho dovedl ke šlechtici a pokynul mu, aby k němu přistoupil.
          „… jeden mrtvý pán po druhém.“
          Happ se na urozeného muže podíval, oči zalité slzami. Pozvedl třesoucí se ruku a sbíral sílu zničit život,
          jejž měl před sebou. Pak paži zase bezvládně svěsil.
          „Ne… nemohu.“
          Sylasova křehká trpělivost se začala tříštit.
          „Tenhle člověk není tvůj přítel. Zbohatl na tvém utrpení. Raději by tě nechal pověsit, než by ti ukázal svou
          vlídnou tvář.“
          Nováček se ani nepohnul. Šlechtic konečně našel ztracený hlas.
          „Jsi zrůda,“ řekl roztřeseně.
          „Ano,“ odvětil Sylas. „Přesně to říkali takoví jako ty, když mě uvěznili v temnotách.“
          Sylas pozvedl ruku, okov na ní stále jemně zářil. Magie, kterou si vzal od Happa, ze sebe vydala poslední
          závan černoty. Malý tmavý mrak obestřel šlechticovu tvář a vysál mu z plic všechen vzduch. Zatímco se muž
          svíjel, Sylas se ohlédl po nováčkovi. V očích neměl hněv, jen zármutek.
          „Je mi líto, Happe. Ještě nejsi připravený nechat se osvobodit. Běž. Vrať se ke svým řetězům.“
          Sylas sledoval, jak se Happ zahanbeně otočil k odchodu. Nováček pohlédl na trosky vozu před sebou a na
          dlouhou
          prašnou cestu, jež se vinula zpátky až do hlavního města. Sylas téměř cítil, jak chlapci jedna myšlenka
          stíhá
          druhou, jak se děsí utrpení, které ho v jeho starém životě čeká.
          Happ se sklonil, vypáčil dýku z prstů mrtvého kočího a vrátil se ke šlechtici, jenž na zemi ještě stále
          lapal
          po dechu.
          „Jsem připraven.“
          Když pak mladík pozvedl zbraň nad svou oběť, Sylasův smutek se změnil na čirou radost. Bez ohledu na to,
          kolik
          jich už osvobodil, vždy jej to přimělo k úsměvu.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 sylas p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Nepokoj</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          „Jaký to má smysl, posílat nás až sem?“ postěžoval si voják, opírající se se založenými pažemi o zeď
          strážnice. „Ulicemi Velkého Města teče krev a oni nás odšoupnou na hranice?“
          Jmenoval se Bakker a Cithria ho nikdy neměla příliš v lásce – obvykle ve všem vídal jen to špatné, byť
          tentokrát se v jeho slovech nacházel velký kus pravdy.
          Zbytek jednotky postával opodál. Nikdo z ozbrojenců se netvářil, že by měl z rozhodnutí velitelů radost.
          Cithria mlčela. Byla z demacijských vojáků nejmladší, nikdo by ji však nemohl označit za nezkušeného
          nováčka.
          Za roky strávené v armádě už dostatečně prokázala své vojenské schopnosti a jen málokdo byl s mečem
          rychlejší
          než ona, přesto se však často – jako například právě teď – necítila ve své kůži a pochybovala o sobě.
          Byla oblečená v kompletní, nablýskané plátové zbroji, stejně jako všichni ostatní. Na zádech měla pověšený
          štít a helmu si držela pod paží, takže dlouhý cop tmavých vlasů jí volně splýval.
          Vojáci stáli před mohutnou Šedou branou, jež střežila severní hranici Demacie. To jméno většinu cizích
          mátlo,
          jelikož pevnost byla postavena ze zářivě bílého kamene. Říkalo se, že název je odvozen od nedalekých
          břidlicových útesů, ovšem členové zdejší posádky, především ti pocházející z jihu nebo z pobřeží Demacie, s
          reptáním tvrdili, že to má spíš co do činění s neustále zataženou oblohou severních krajů.
          Po obou stranách brány se tyčily bílé kamenné hradby. Prapory se třepotaly v chladném větru vanoucím od hor
          a
          vojáci bedlivě upírali zraky k východu.
          „Měli nás poslat se zbytkem pluku prohledávat les a pátrat po tom zrádci a jeho sebrance,“ řekl další voják.
          „Mágové,“ prohlásil Bakker s nenávistí v hlase. „Se všemi bychom měli udělat krátký proces.“
          Tohle téma nebylo Cithrii dvakrát příjemné. Ona sama se s magií ještě nikdy nestřetla, nebo si toho alespoň
          nebyla vědoma, ale byla vychována ke strachu a nedůvěře ke každému, kdo jejími silami vládl. A dle zpráv ze
          sídelního města byly tyto obavy oprávněné.
          Uplynul pouhý měsíc od chvíle, kdy zlořečený mág Sylas uprchl z vězení a rozerval srdce Demacie na kusy. Ten
          šílený, děsivě mocný vzbouřenec zažehl vlnu nepokojů po celém království. Brány Velkého Města byly ještě
          stále
          zavřené a klid v ulicích musela udržovat armáda.
          Cithria souhlasila, že jinde by jistě byli užitečnější, ovšem jed v kolegově hlase ji zneklidňoval.
          „Povídám, že bychom je do jednoho měli –“ pokračoval Bakker, ale Cithria ho utnula.
          „Pozor. Štítový seržant je zpět.“
          Svižným tempem k nim rázovala malá, podsaditá postava štítového seržanta Gunthara. Doprovázeli jej dva muži
          v
          kápích, po každé straně jeden.
          „Kdo to s ním jde?“
          „Nevím,“ odvětila Cithria.
          Když seržant a jeho tajemní průvodci dorazili, postavili se vojáci do pozoru.
          „Dobrá, lidi,“ řekl Gunthar. „Vím, že vám vrtá hlavou, proč nás, u Ochráncova jména, poslali až sem.“
          Seržant přejel pohledem po svých vojácích.
          „Zakrátko sem na hranice dorazí cizí vyslanec z Lesní marky a naším úkolem bude ho v bezpečí doprovodit do
          hlavního města.“
          Doprovod?
          Dokonce i Cithrii to přišlo jako neobvykle nudný úkol. Přesto ani ona, ani žádný z vojáků nenamítl jediného
          slova a všichni dál hleděli před sebe s odhodlaným výrazem ve tváři.
          „Vyslancova ochrana je naší nejvyšší prioritou,“ pokračoval Gunthar. „Kdyby mu během naší přítomnosti
          kdokoliv
          byť jen zkřivil vlas na hlavě, utrpěla by tím čest celé Demacie. Lesní marka je už dlouho naším spojencem a
          nesmíme připustit, aby tento vztah cokoliv narušilo. Očekává se, že svou povinnost splníme se ctí,
          důstojností
          a dobrou vírou.“
          Guntharovy rysy ztvrdly. „I kdyby se to příčilo našemu přesvědčení,“ dodal.
          Vojáci byli ukáznění a nijak na jeho závěrečná slova otevřeně nereagovali, ovšem Cithria cítila, že se jich
          zmocnil stejný neklid jako jí. Co to mělo znamenat?
          Gunthar pokynul svým zahaleným společníkům, ti přistoupili a sejmuli si kápě.
          Cithriiny oči se překvapením rozšířily.
          Starší z těch dvou byl muž středního věku s přísnými rysy, nakrátko ostříhanými prošedivělými vlasy a kůží
          zbrázděnou hlubokými vráskami a četnými jizvami. Druhý muž byl mladší, štíhlý, s nervózním výrazem a
          pramenem
          tmavých vlasů sčesaných přes jednu stranu obličeje.
          Oba na sobě měli přiléhavé zlaté polomasky a pláště na rameni sepnuté matnými šedými disky z kamene
          pokrytého
          rytinami.
          Cithria zvolna vydechla. Ani si neuvědomovala, jak dlouho dech zadržovala.
          Lovci mágů.
          „Tohle je Cadstone, starší člen řádu lovců mágů, a jeho společník Arno,“ představil je Gunthar. Oba lovci se
          sotva znatelně uklonili. „Budou nás během eskortování vyslance do hlavního města doprovázet.“
          Nad strážnicí se rozezněly rohy.
          „Blíží se jezdci se zástavou Lesní marky!“ ozvalo se shora volání hlídky.
          Štítový seržant Gunthar kývl na stráže a velká brána se zvolna otevřela, panty pod tou nesmírnou tíhou
          namáhavě skřípaly. Za rachotu řetězů se zvedla železná mříž a přes příkop se sklopil padací most. Jeho konec
          dopadl na zem s dunivým zahřměním. Otevřenou branou se za hradby vlilo světlo chladného dopoledne.
          „Za mnou,“ rozkázal Gunthar a vykročil s lovci mágů po boku. Cithria a ostatní vojáci se zařadili za ně a
          vyrazili v dokonale nacvičeném rytmu.






          Cithria si nebyla jistá, jak by měl podle ní vyslanec vlastně vypadat, ale rozhodně nečekala onoho mohutného
          snědého muže, který na ně čekal. Byl oděný do medvědích kůžích a v ruce svíral hůl z těžkého dřeva. Široce
          se
          usmál na Demacijce pochodující mu vstříc.
          Cithria ho obezřetně pozorovala.
          Jel v sedle toho největšího koně, jakého kdy spatřila, černého jako uhel a s hustými rousy zakrývajícími
          železem okutá kopyta. Doprovázelo jej dvacet jezdců, všichni v dlouhých šupinových zbrojích a ozbrojení
          sekerami a štíty. Jeden z nich nesl zástavu se zkříženými sekerami – znakem Lesní marky, který měli
          válečníci
          vyobrazený i na svých pavézách.
          Vyslanec seskočil z oře a se širokým úsměvem vykročil vpřed, aby se přivítal s Guntharem a jeho lidmi. Měl
          svalnatou postavu vojáka nebo kováře. Cithria rozhodně nečekala, že by takto mohl vypadat mág. Vždy si je
          představovala jako nenápadné bledé střízlíky, kteří dávají přednost úskokům a klamu před fyzickou silou.
          Zastavil se před Demacijci, dlaní levačky se dotkl čela a pak ji pozvedl k nebi. Cithria sevřela prsty kolem
          jílce meče v domnění, že provádí nějaký magický obřad, ale pak si uvědomila, že to je nejspíš jen pozdrav
          používaný v Lesní marce. V duchu se vyplísnila za svou hloupost a cítila, jak jí rudnou tváře.
          Štítový seržant Gunthar pozdravil muže dle svých vlastních zvyklostí.
          „Jmenuji se Arjen a přináším pozdrav od pána Lesní marky,“ řekl vyslanec a zdvořile kývl hlavou.
          „Vítej. Jsem štítový seržant Gunthar, sedmý prapor. A tohle,“ dodal, „je Cadstone z řádu lovců mágů.“
          „Ty už jsi byl hostem na demacijském území, že ano?“ zeptal se Cadstone věcně. „Znáš zákony kamene?“
          „Ano, už jsem tu byl, dobrý lovče,“ prohlásil Arjen, „a znám zákony a pravidla vašeho království. Hodlám
          zákony kamene ctít a po dobu strávenou ve vaší říši nebudu své… nadání… nijak využívat. Máš moje slovo.“
          „Dobře,“ řekl Cadstone. „Já a lovec mágů Arno s tebou budeme od této chvíle až do doby, než opustíš Demacii.
          Naším úkolem je ujistit se, že své slovo dodržíš. Pamatuj, že porušení našich zákonů neprojde bez trestu.
          Ovšem pokud se zdržíš od používání svého… nadání, jak tomu říkáš… bude vše v pořádku.“
          Usmívající se Arjen se hluboce uklonil.
          „V tom případě můžeme vyrazit,“ prohlásil Gunthar. „Tvoje osobní stráž bude muset pochopitelně zůstat za
          hranicí.“
          „Samozřejmě, samozřejmě,“ řekl Arjen, otočil se ke členům svého doprovodu a mávnutím je odehnal. „Kšá!“
          zvolal. „Hybajte!“
          Cithria stěží potlačila úsměv nad mužovým podivným chováním. Jezdci se s kamennými tvářemi otočili, jeden z
          nich chytil uzdu vyslancova koně a beze slova odcválali.
          „Tak vyrazme!“ řekl Arjen a s tlesknutím si zamnul ruce.






          Od Tavínské Hůrky je dělily tři hodiny ostrého pochodu na severozápad. V onom malém říčním městě se měli
          nalodit na člun, který tam na ně čekal a na němž měli doplout až do hlavního města. Cithria s překvapením
          zjistila, že je vyslanec z Lesní marky nijak nezpomaluje a snadno drží vysilující tempo, které Gunthar
          nasadil. Jeho těžká hůl při každém kroku pádně udeřila do země.
          Cesta je vedla přes větrná vřesoviště a mělká údolí. Vichr bičující krajinu ze zmrzlého severu zalézal
          Cithrii
          pod kůži, až byla prokřehlá na kost. Demacijci se však plahočili dál, jen si ovázali pláště těsně kolem
          krku,
          aby se trochu zahřáli. Vyslanec v medvědích kůžích se netvářil, že by mu počasí jakkoliv vadilo.
          K Cithriinu překvapení byl Arjen přátelský člověk, který si snadno získával srdce ostatních. Dávala si však
          dobrý pozor, aby se nenechala ukolébat falešným pocitem bezpečí. Magie si libovala v šalbě a klamu. Zatímco
          Demacijci, které přítomnost mága očividně vyváděla z rovnováhy, zachovávali hrobové ticho, Arjen si krátil
          čas
          vyprávěním příběhů ze své domoviny. Většina z nich zahrnovala pití piva, různé silácké kousky a těžko
          uvěřitelné hrdinské činy, měl však vypravěčský dar a čas díky tomu ubíhal rozhodně lépe než za naprostého
          mlčení.
          „… a pak ta potvora zavrčela: ‚Nepřišel jsi sem snad lovit, že ne?‘ řekla.”
          Rozložitý muž vybuchl smíchy nad vlastním košilatým vtipem a plácal se do svalnatého stehna. Cithria, jež
          kráčela přímo vedle něj, se neubránila úsměvu, ačkoliv nad nevhodností příběhu kroutila hlavou.
          „Chápeš to, děvče?“ otočil se Arjen přímo na ni. „Řekl to, protože si myslel, že ten chlap –“
          „Ale ano, pochopila jsem to,“ pozvedla Cithrii rychle paži, aby zarazila Arjenovo vysvětlování.
          Zhruba v polovině cesty začalo sněžit. Zpočátku byly vločky malé a lehké, rychle však ztěžkly a viditelnost
          se
          výrazně zhoršila. Stezku i zem brzy přikryl bílý povlak. Padající sníh tlumil veškeré zvuky. Cithria kráčela
          poblíž vyslance, chráněného uprostřed vojenského šiku. Pohlédla přes rameno a zjistila, že oba lovci mágů o
          několik kroků zaostávají – dost na to, aby byli mimo doslech. Oba měli kvůli zimě kápě stažené přes hlavu.
          „Něco by mě zajímalo,“ řekla tiše a doufala, že ji kromě vyslance nikdo další neuslyší.
          „Zvědavost je mocná,“ poznamenal Arjen. „Občas nebezpečná.“
          Jeden z vojáků po ní střelil pohledem, aby zůstala zticha. Cithria se odmlčela a přemýšlela, zda má svou
          myšlenku dokončit, nebo ji nechat být. Zvědavost ji však přemohla.
          „Znáš zákony kamene a přinejmenším něco z… výzev, jimž Demacie momentálně čelí,“ řekla.
          „To ano,“ přikývl Arjen. Všechna jeho lehkomyslnost byla ta tam a nahradil ji zasmušilý výraz. „Proto tu
          také
          jsem, proto mě můj pán poslal. Proto přijíždějí vyslanci od všech spojenců vašeho národa.“
          „Ale proč v takovém případě poslal tvůj pán právě tebe?“
          Arjen na ni shlédl a pozvedl jedno obočí. „Jsem hlavní rádce síně Lesní marky, takže být zde patří mezi mé
          povinnosti,“ řekl. Povšiml si jejího překvapení a křivě se pousmál. „Za vašimi hranicemi vypadá svět jinak.
          Pokud bys chtěla probrat záležitost týkající se kovadliny, poslala bys pro kováře, že ano? A pro koho jiného
          poslat v době jako tato, než pro mága?“
          Cithria otevřela ústa, aby odpověděla, ale pak je beze slova zase zavřela.
          Už abychom ho dostali v bezpečí do hlavního města, pomyslela si.
          Čím dřív dokončí tento úkol, tím lépe.






          Když se blížili k Tavínské Hůrce, městečku obehnanému bílými hradbami, už se blížil soumrak. Stráže u brány
          jim zasalutovaly, a jak kráčeli po hlavní třídě, měšťané jim s úctou uvolňovali cestu.
          „Na příští křižovatce zahneme na severozápad,“ řekl Cadstone a ukázal příslušným směrem. Sněžení ustávalo,
          tak
          si stáhl kápi na ramena. „Doky leží u úpatí tamtoho kopce.“
          „Takže ty už jsi tu byl, mistře lovče?“ zeptala se Cithria, když Gunthar vojákům přikázal, aby se řídili
          pokyny od lovce mágů. Muž přikývl.
          „Žila tu jedna mladá dívka,“ řekl. „Mocná mágyně.“
          „Vy jste ji… zajali?“ zeptala se Cithria zvědavě.
          „Sama se nám ohlásila,“ zapojil se Arno. „Byla nezhoubná. Registrovaná. Za normálních okolností bychom
          takové
          jako ona nechali na pokoji, ale od doby, co –“
          „Arno!“ vyštěkl Cadstone.
          Mladý lovec mágů se zatvářil zahanbeně a zmlkl.
          „Pojďme,“ prohlásil Cadstone. „Neměli bychom se zbytečně zdržovat.“






        </p>
      </div>
      <div class="col-md-6 col-sm-12">
        <p class="v h text-center p-4">

          Úzká cesta k dokům byla takto v podvečer plná shonu.
          Rybáři vracející se z práce stoupali do kopce a mířili domů nebo do některých z mnoha krčem, jež ulici
          lemovaly. Děti pobíhaly sem a tam, proháněly se sněhem a společně s nimi tam dováděl i pár psů. Prodavači
          postávali ve dveřích svých krámků a podomní obchodníci provolávali ceny svého zboží.
          Vojáci ještě nebyli ani ve třetině cesty dolů, když Cithria vycítila, že se nálada na ulici mění.
          Zpočátku to bylo jen pár nevraživých pohledů a pod vousy zamumlaných slov od těch, kteří je míjeli. Pak se
          ve
          dveřích a bočních uličkách začaly shlukovat skupinky přihlížejících, kteří si šeptali a ukazovali si na ně.
          Jeden rybář s tváří zrudlou vztekem si před nimi odplivl na zem.
          „Pokračuj v cestě, občane,“ zavrčel Gunthar. Muž jej poslechl, byť trochu neochotně.
          Cithria byla šokovaná. Navzdory všemu, co se dělo v hlavním městě, nečekala od Demacijců tak otevřené
          projevy
          nepřátelství.
          „Semknout řady,“ rozkázal Gunthar. Vojáci okamžitě uposlechli, mág a lovci tak byli bezpečně chráněni v
          srdci
          jejich formace.
          Jednoho ozbrojence zasáhl z boku do přilby vržený kámen. A další, hozený z jiného směru, sjel Cadstoneovi po
          čele, až se mu z rány vyřinula krev.
          Cithria v duchu proklela uličku za to, jak byla úzká. Neměli zde dost manévrovacího prostoru, ale už sešli z
          kopce příliš nízko, než aby se mohli vrátit. Museli pokračovat až dolů do doků.
          „Zvednout štíty!“ vyštěkl Gunthar, který zřejmě dospěl ke stejnému závěru. „Kupředu, poklusem!“
          Vojáci ihned zvýšili tempo a dusali po dláždění.
          „Jménem koruny, z cesty! Uhněte!“ volal Gunthar. Většina měšťanů jej poslechla a uvolnila vojákům místo, ale
          vepředu Cithria zahlédla něco, při čem jí ztuhla krev v žilách.
          Z bočních uliček tam právě vyjely dva vozy a zablokovaly jim cestu. Před nimi se vynořil dav rozzlobených
          měšťanů. Cithria rychle pohlédla vlevo a vpravo. Po obou stranách se k nim tísnila bílá kamenná průčelí
          obchodů jako stěny nějaké rokle. Uvědomila si, že všechny dveře i okenice jsou zavřené a zamčené.
          „Je to past!“ sykla.
          „Jo,“ souhlasil Gunthar. Zaklel pod vousy.
          „Stát! Čelem vzad!“ zvolal štítový seržant. Vojáci ihned uposlechli a na místě se otočili. Všichni měli
          pozvednuté štíty, žádný z nich však netasil zbraň.
          Lovci mágů stáli vedle vyslance, každý z jedné strany. Všichni tři byli chráněni uprostřed vojenské formace.
          „To je k ničemu!“ zvolala Cithria. „Tudy také nemůžeme.“
          Cestu, po které přišli, před jejich zraky místní lidé právě narychlo uzavírali dalším vozem, aby jim tak
          odřízli ústupovou cestu.
          „Dejte nám ho a nikomu se nic nestane,“ vykřikl jakýsi hromotluk z korby vozu. Vypadal na místního kováře,
          měl
          na sobě zástěru z tlusté kůže a v ruce třímal kladivo.
          „Uvolněte cestu!“ přikázal Gunthar.
          Kovář, který byl zřejmě mluvčím rozhněvaného davu, se ani nepohnul.
          „Na to zapomeň, chlape,“ prohlásil a v nevyslovené výhrůžce si jemně poklepal kladivem do dlaně.
          Zatímco někteří lidé se raději od místa nevyhnutelného střetu stáhli, jiní se k davu na obou koncích uličky
          přidávali. Mnozí z nich si nesli různé zemědělské nástroje, dřevařské sekery a další provizorní zbraně, u
          opasků v pochvách se však nacházelo i nemálo mečů. Vojáci, kteří proti nim stáli, sice byli vyzbrojeni o
          poznání lépe, zastrašit se tím však nenechali.
          „Opakuji, uvolněte cestu,“ řekl Gunthar.
          Místo odpovědi se od Cithriina štítu odrazil kámen. Voják po jejím boku – Bakker – sáhl po zbrani. Čepel
          vysouvaná z pochvy zasyčela.
          „Žádné meče!“ vyštěkla Cithria a položila mu ruku na jílec. „Jsou to Demacijci – lidé, které jsme přísahali
          chránit!“
          Bakker, věkem i služebně starší než Cithria, se zamračil a chystal se ji odstrčit, ale jejich štítový
          seržant
          ho ostrým rozkazem zarazil.
          „Má pravdu,“ zavrčel Gunthar. „Nechci vidět žádný meč, dokud k tomu nedám rozkaz.“
          Dav byl stále agresivnější a hlasitější, výhrůžně se přibližoval.
          V obecném halasu Cithria zachytila pár jednotlivých výkřiků.
          „Zaplatíš za to, ty svině!“ volala jedna žena.
          „Na něj, na něj!“ hulákal muž, který už měl nejlepší léta dávno za sebou, postoj v něm však prozrazoval
          bývalého vojáka.
          „Měli bychom jim ho prostě dát,“ zamumlal Bakker.
          Cithria ho probodla pohledem. „Přísahali jsme, že budeme vyslance Arjena chránit!“ odsekla. „Kam se poděla
          tvoje čest?“
          „Je to jenom mág,“ přidal se další voják, Cithria však neviděla, kdo to řekl.
          Do formace vletěl kameninový džbán a rozbil se v záplavě střepů o štít. Z výšky někdo shodil kus zdiva a
          zasáhl jím dalšího vojáka do ramenního chrániče. Úder srazil ozbrojence na kolena. Ostatní mu opět rychle
          pomohli na nohy a Cithria pohlédla vzhůru. Na střechách kolem nich se objevovali další lidé.
          Zahlédla, jak nějaký muž v kápi cosi hodil. Instinktivně pozvedla štít, aby ochránila vyslance stojícího za
          ní. Od zakřiveného povrchu se odrazila rezavá podkova a neškodně se odkutálela stranou. Kdyby zasáhla svůj
          cíl, mohlo být po všem.
          Mág jí kývnutím hlavy poděkoval. Už se neusmíval.
          „Dostaneme vás odsud bez úhony, přísahám na svou čest,“ řekla.
          Lidé se kolem nich za bohatého křiku stahovali, ale přesto si stále udržovali bezpečnou vzdálenost. Přesto
          Cithria věděla, že je jen otázkou několika okamžiků, než někdo z nich proti řadě štítů vyrazí, a bála se
          toho,
          co pak muselo nevyhnutelně následovat.
          „Musíme odsud!“ zvolala do krupobití kamenů, cihel a různého harampádí, jež se odráželo od vojenských
          pancířů.
          „Když proti nim vyrazíme, může dojít k civilním ztrátám,“ namítl štítový seržant Gunthar.
          „Jiné východisko nemáme,“ prohlásil však Cadstone. A Cithria s ním musela souhlasit, byť nerada. Leda že…
          „Ty dveře!“ vykřikla a ukázala ke vchodu do nedalekého obchodu. Byl zamčený a zavřený na závoru.
          „Za pokus to stojí,“ souhlasil Gunthar. „Půlkruh, na mé pozici!“
          Demacijci plynule změnili formaci a zády k průčelí krámku vytvořili ze štítů obloukovou zeď.
          „Cithrio! Bakkere!“ rozkázal Gunthar. „Vyrazte ty dveře!“
          Oba dva vystoupili z obranné řady. Lovci mágů a Arjen stáli za ochrannou linií vojáků a Bakker se netrpělivě
          tlačil kolem vyslance.
          „Uhni, mágu,“ zavrčel.
          Cithria si všimla, jak se Arjen nadechl, aby zachoval klid a nenechal se vyprovokovat. Sama spěchala ke
          dveřím, obešla mága a kývla na Bakkera.
          „Na tři,“ oznámil. „Raz, dva, tři!“
          Společně vší silou kopli do dvoukřídlých dveří.
          „Znovu!“
          Ještě třikrát museli kopnout a dát do toho celou svou váhu, než se ozvalo ostré zapraskání a veřeje se
          rozletěly dovnitř.
          „Běžte,“ vykřikl Gunthar. „Vezměte vyslance i lovce a dostaňte se pryč! My je udržíme tady!“
          Když si dav všiml, že objekt jejich nenávisti utíká, vrhl se proti ocelové hradbě.
          „Pojďte se mnou!“ rozkázala Cithria a vstoupila s pozvednutým štítem do ztemnělého krámku. „Někde tu musí
          být
          zadní vchod.“
          Obchůdek zřejmě patřil nějakému svíčkaři. Police lemovaly stovky voskovic a Cithriin nos zaplavila přehršel
          květinových vůní.
          „Tady!“ houkl Bakker, který zmizel do zadní části krámu.
          „Držte se u mě,“ řekla Cithria a vyslanec z Lesní marky, doprovázený z každé strany jedním lovcem mágů, ji
          následoval do útrob obchodu za Bakkerem.
          Dveře, které voják našel, vedly do skladiště plného sudů, na sebe vyskládaných beden a pytlů. Panovala tam
          taková tma, že Cithria stěží rozeznávala Bakkerovu siluetu jen pár stop před sebou.
          „Mít tak třeba svíčku, co?“ poznamenal Arjen zlehka. Cithria vyprskla a rychle si zakryla ústa dlaní. Teď
          nebyl čas na žerty.
          Ozvalo se praskání dřeva a do skladiště se náhle vřinulo denní světlo, jak Bakker vykopl zadní dveře. Ulička
          byla prázdná.
          Bakker poslal Cithrii a ostatní před sebe.
          „Běžte!“ řekl. „Já budu hlídat týl.“
          Cithria přikývla, protáhla se dopředu a vedla Arjena s lovci. Urazila sotva deset kroků, když ze stínů boční
          uličky kdosi vykročil a zastoupil jí cestu.
          Byla to žena s kaštanovými vlasy, v rukou svírající těžkou kuši. Cithria se zarazila a pozvednutou paží
          varovala ostatní. Žena namířila zbraň jejich směrem.
          Čas jako by se zpomalil.
          Opět začal padat sníh, těžké vločky se snášely z nebe bez jediného zvuku. Ryk davu a výkřiky vojáků sem, do
          tiché uličky za hlavní třídou, doléhaly jen tlumeně.
          Cithria si všimla, že žena má oči zarudlé jako od pláče a prýštilo z nich zoufalství.
          Co se to s tímhle městem stalo? Cithria měla až dosud za to, že lidé z její vlasti dodržují zákony a za
          všech
          okolností si zachovávají chladnou hlavu. Proč tedy tohle město stravoval takový hněv?
          „Jdi mi z cesty,“ řekla žena Cithrii s prosebným pohledem. Hlas jí přeskakoval, hrdlo jí svírala záplava
          emocí. „Prosím.“
          „Ten muž je vyslancem od našich spojenců,“ prohlásila Cithria klidně, jako by promlouvala k vyplašenému
          koni.
          „Nemohu dopustit, aby se mu cokoliv stalo.“
          „Cože?“ nakrčila žena obočí.
          „Nedělej to,“ řekla Cithria. „Ten muž je pod ochranou Demacie.“
          V tu chvíli se žena rozesmála a v jejím hlase se zračilo téměř nepříčetné zoufalství.
          „Já nechci jeho,“ odpověděla. „Jde mi o toho lovce. Tamtoho.“
          Až tehdy si Cithria uvědomila, že samostříl míří na Cadstonea.
          „Moje dcera nikdy nic neprovedla,“ pronesla žena a po tvářích jí stékaly slzy. „Kyra sama se rozhodla
          nahlásit, upozornit lovce mágů na svou moc. Nechtěla nikomu dělat potíže, způsobit zármutek své rodině nebo
          újmu tomuto městu. Všichni ji milovali! Tohle všechno – to jste způsobili vy!“
          „Odvedli jste její dceru…“ vydechla Cithria s pohledem na Cadstonea.
          Lovec zachmuřeně přikývl.
          „Museli jsme,“ řekl. „Zákon se změnil. Všichni občané vládnoucí magickými silami, nezhoubnými i jinými, teď
          musí být předvedeni před tribunál. Každý mág v celém království.“
          „Bylo to jen malé děvče!“ vykřikla žena a píchla kuší směrem k lovci. „Zavřeli jste ji! Se všemi těmi
          zločinci! Nebo jste ji poslali do vyhnanství a ona teď někde bloudí za hranicemi, sama a bez pomoci!
          Odsoudili
          jste ji k smrti!“
          Cithria zatajila dech. Nepochybovala, že zbraň vystřelí… ale nestalo se tak. Alespoň prozatím ne.
          „Kyra nikoho neohrožovala!“ plakala žena. „Sama usínala v slzách a nic si nepřála víc, než aby se narodila
          stejná jako všichni ostatní. A tys ji odvlekl. To ty jsi zrůda.“
          „Zákon je zákon,“ prohlásil Cadstone.
          „Pak je ten zákon špatný,“ odvětila. „Byla smyslem mého života a tys mě o ni připravil. Tak teď tě připravím
          o
          ten tvůj.“
          Prst se jí sevřel na spoušti… zase se ovšem váhavě zastavil, když mezi ni a lovce vstoupila Cithria.
          „Uhni, prosím,“ řekla žena v slzách. „Nechci ublížit nikomu jinému než tomu, kdo tohle všechno zavinil.“
          „Nemůžu ti to dovolit,“ odvětila Cithria. „Odlož ten samostříl.“
          „Můj život už skončil,“ zavzlykala žena. „Ten jeho by měl taky.“
          „Když to uděláš, už nebude cesty zpět,“ snažila se ji přesvědčit Cithria. „Co se stane, když se tvoje dcera
          vrátí domů, ale ty tam nebudeš kvůli tomu, jak se teď rozhodneš?“
          „Koho lovci mágů odvedou, toho už nikdy nikdo neuvidí,“ namítla žena. „Kyra se už domů nevrátí.“
          Hloubka zoufalství v jejím hlase drásala Cithrii srdce.
          „To nemůžeš vědět,“ prohlásila. „Pokud se vrátí, musíš tu být, dlužíš jí to. Bude tě potřebovat.“
          Ženina tvář se stáhla zármutkem a zpod pevně sevřených víček jí proudily potůčky slz. Samostříl však
          nesklonila.
          Cithria se k ní o krůček přiblížila a natáhla k ní ruku.
          „Pomohu ti,“ řekla. „Přísahám, že udělám vše, abych zjistila, kde tvoje dcerka je.“
          Cithria cítila, že ženu přesvědčit nedokáže. A na tuto vzdálenost by střela z těžké kuše proletěla jejím
          hrudním plátem jako listem pergamenu.
          „Prosím,“ naléhala. „Musíš být silná. Pro Kyru.“
          Žena se zhroutila na kolena, veškerá bojovnost z ní vyprchala. Ovšem s tím, jak přemožená zármutkem a
          vysílením dopadla na zem, prst na spoušti se jí sevřel nadoraz.
          Ozvalo se cvaknutí, následované ostrým klepnutím. Kuše vystřelila.
          Šipka prosvištěla vzduchem a odrazila se od jedné z bílých kamenných zdí, jež lemovaly uličku. Cithria se
          otočila a viděla, jak střela prosyčela kolem Cadstonea a Arna – mladého nervózního lovce minula jen o pár
          coulů – a mířila přímo na Bakkera.
          V tu chvíli přímo před jejími zraky vyslanec z Lesní marky udělal nenápadné gesto prsty a mírně pootočil
          ruku.
          Šipka náhle změnila směr, jako by před Bakkerem narazila do nějaké neviditelné šikmé stěny, a neškodně mu
          přeletěla přes rameno.
          Chloupky vzadu na krku se Cithrii při tom pohledu zježily.
          Bakker překvapením vytřeštil oči. Střela jej měla zasáhnout do hrdla a Cithrii bylo jasné, že to věděl.
          Mohutný vyslanec v medvědích kůžích na ni takřka neznatelně mrkl.
          Mladý lovec mágů dřepěl na zemi a ztěžka dýchal. Cadstone se zády tiskl ke zdi uličky. Žena klečela ve sněhu
          a
          tělo se jí otřásalo vzlyky.
          Cithria k ní přispěchala a jemně jí vzala samostříl z rozechvělých rukou. Poté ji objala a přitiskla si ji k
          hrudi.
          „Nezatýkejte ji,“ vzhlédla ke Cadstoneovi. „Byla to nehoda, nic víc.“
          Lovec zaváhal, nevěděl, co dělat.
          „Nikomu se nic nestalo,“ pokračovala Cithria. „Už si toho vytrpěla dost. Prosím.“
          Cadstone si povzdychl a promnul si oči.
          „Tohle není věc mého řádu,“ řekl nakonec. „Jelikož tu nedošlo k žádnému použití magie, nechám rozhodnutí na
          vás.“
          Cithria zachytila Bakkerův pohled… nic však neřekl.






          Dav měšťanů se vrhal proti hradbě demacijských štítů, snažil se ho prolomit, prokopnout. Od pavéz a přilbic
          se
          odrážely lahve a kameny, přesto však žádný z vojáků dosud netasil zbraň.
          Ulicí se rozlehlo zvolání a ze svíčkařství se vynořila Cithria, jež s rukou kolem ramen vedla rusovlasou
          ženu.
          Lidé couvli.
          „Rosalyn?“ vykřikl hřmotný kovář.
          „Kyra by si tohle nepřála,“ odpověděla mu nahlas žena. „Nechtěla by, aby kvůli ní někdo přišel k úhoně.“
          Její náhlý příchod dav překvapil. Několik lidí se dál snažilo prorazit zeď štítů, většina jich však nejistě
          ustoupila.
          „Vykliďte ulici!“ zahřměl Gunthar. „Odejděte a nikomu se nic nestane!“
          Měšťané pohlédli na kováře.
          „Udělejte, co říká,“ prohlásil nakonec. „Je po všem.“
          Hněv a nenávist davu se začaly rozplývat jako ranní mlha ve slunečních paprscích. Za chvíli všichni opět
          vypadali jako běžní občané, jejichž tváře už nebyly zkřivené vztekem a zuřivostí. Mnozí něco mumlali a
          zahanbeně klopili zraky.
          Na Guntharův pokyn se vojáci rozestoupili a nechali projít kováře, který přistoupil k ženě a objal ji.
          „A vy ostatní, běžte domů!“ přikázal Gunthar přelévajícímu se davu. Mohl je všechny zatknout a zavřít do
          želez, ale k Cithriině úlevě se rozhodl pro shovívavost.
          Cithria se rozhlédla. Jako zázrakem vše skončilo jen několika šrámy a modřinami, nikdo z vojáků ani obyvatel
          Tavínské Hůrky neutrpěl žádné vážnější zranění. Lidé se zvolna rozcházeli a odtáhli s sebou i vozy.
          Štítový seržant Gunthar pohlédl na Cithrii s úlevou v očích.
          „Nevím, co jsi udělala, vojáku,“ potřásl hlavou, „ale ať už to bylo cokoliv, zabránila jsi tím dnes
          neštěstí.“
          Na Cithrii náhle padla únava, neměla sílu odpovědět. Apaticky přikývla a ztěžka usedla na nedaleký schod.
          Vojáci stále bedlivě pozorovali zbytek lidí na ulici. Kousek od ní stál se zachmuřeným výrazem Bakker.
          Přejela
          pohledem ke dvojici zamračených lovců mágů a poté k ženě, Rosalyn, plačící v kovářově náručí.
          Všichni tihle lidé byli Demacijci a všichni měli srdce plná dobrých úmyslů, a přesto je jejich činy
          postavily
          proti sobě.
          Pomyslela si, že Demacii čekají těžké časy.
          Ne, opravila se.
          Už to byly těžké časy.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 gnar p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Chumelenice</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Celé dopoledne padal sníh a přikryl zem bílou peřinou. Jiskřivé vločky se snášely z nebe nejprve zlehka
          jedna
          po druhé, poté v nepřetržitém hustém sledu. Za chvíli už kvílející bouře umlčela veškeré zvuky vyjma
          zvláštního hlomozu vycházejícího z nedaleké jeskyně, kde jakási oranžovomodrá šmouha poskakovala nahoru a
          dolů, doleva a doprava.
          Gnar kmital sem a tam, nespokojený s celým světem. Kreslil do sněhu v místě chráněném skalnatým převisem,
          ovšem výsledek nevypadal ani zdaleka podle jeho představ. Mladý yordl sevřel kostěný bumerang velký skoro
          jako
          jeho tělo a zahudroval na zem.
          „Sabaduba!“ prohlásil Gnar. To mohlo znamenat dvě různé věci. Buď nabyl dojmu, že s ním sníh záměrně
          nespolupracuje, nebo měl chuť na trochu sladmléka. Těžko říct, co z toho byla pravda.
          Za soustavného hopsání a poskakování se Gnar přesouval od jedné nedokončené kresby k druhé. Všechny
          znázorňovaly podobnou scénu. Byly na nich skupiny bezstarostných yordlů, žijících šťastně mezi kmeny na
          mrazivém severu. Občas se nad nimi objevovaly hlavy divokých zvířat. Někdy se nad všemi tyčil přímo Gnar.
          Tyto
          drobné rozdíly mu ovšem nestačily. Upřel široké oči na bumerang a začal jej tlapou navádět tak, aby dlouhými
          rozmáchlými tahy vznikl velký obrazec.
          „Onga luga,“ mumlal si Gnar pod vousy. To znamenalo, že nechce, aby ho kdokoliv rušil. Dříve si to někteří
          pletli s „Uga linga,“ což znamenalo, že nesmírně nutně potřebuje obejmout.
          Gnar si zastrčil bumerang mezi zuby, aby si uvolnil tlapy, a sklonil se. Drápy opatrně odstraňoval žmolky
          hlíny, které kazily celkový dojem. Pak začmuchal, jestli se v okolí náhodou nenachází nějaký troufalý
          škůdce,
          který by jeho dílo zničil. Když byl konečně spokojen, udělal salto vzad, aby se mohl podívat na výsledek.
          V měkkém prašanu se skvěl obraz jednooké příšery s chapadly velikosti hory.
          „Vabba!“ zajásal Gnar a bumerang mu vypadl z úst. To monstrum nahánělo hrůzu tak akorát – přesně dle jeho
          představ. Jednou končetinou odhazovalo celé stádo elnüků. V druhé svíralo několik elkyrů jako otýpku dřeva.
          „Ganalu mo,“ zamumlal Gnar. Když se podíval pořádně, zjistil, že elnükové vypadali moc jako elkyrové. To by
          nešlo. Chtěl své dílo upravit, ale zarazil se. Jeho rozložité uši se vztyčily a fialové chloupky v nich
          ostražitě zavibrovaly.
          K jeskyni se blížily kroky, čtvero nohou. Možná to byla ta příšera, třeba přišla vyjádřit nesouhlas s tím,
          jak
          ji vyobrazil.
          Gnar sevřel bumerang a postavil se na zadních. „Nakotak!“ prohlásil připraven utkat se znovu se svým
          protivníkem. Po pravdě řečeno, byl z té představy nadšený. Od chvíle, kdy se probudil ze svého dlouhého
          spánku, nepřestával myslet na to, kam ono monstrum odvleklo jeho přátele. Konečně se to dozví.
          Ovšem nezvaný host se po jeho jeskyni rozhlížel dvěma očima, ne jen jedním.
          A namísto chapadel měl nohy, krátké a podsadité. Celé tělo mu pokrývala hrubá srst, jež mu na hlavě a zádech
          vytvářela zmrzlou hřívu. Kosmaté, zjizvené tváři dominovala dvojice slonovinových tesáků a tuhý, zavalitý
          rypák.
        </p>
      </div>
      <div class="col-md-6 col-sm-12">
        <p class="v h text-center p-4">
          Gnar si pomyslel, co to asi může být za podivného tvora.
          Obří drüvask zvolna vešel do jeskyně, v níž se chtěl ukrýt před nepřízní počasí. Zhluboka funěl a dech se mu
          v
          mrazivém vzduchu srážel do bílých obláčků. Země se pod jeho kopyty chvěla a nohy se mu brodily závějí jako
          smetanou. Stačilo jen několik těžkých kroků a Gnarovo umělecké dílo bylo zničeno.
          „Ráág! Vab!“
          Gnarův bumerang zasáhl kance přímo mezi oči. Otřesené zvíře potřáslo hlavou, rychle zamrkalo a rozhněvaně
          zaryčelo. Gnar supěl a pozvedl svou milovanou zbraň, aby kanec pochopil, co mu tu bolest způsobilo.
          Jeskyní zaburácela dvojice výbuchů hněvu, jako hrom a blesk.
          Pod olověnou oblohu se vykutálelo divoké prase a obrovský yordl. Gnar, který byl rázem mnohem větší než jeho
          protivník, bušil do vetřelce mohutnými pěstmi. Jeho hněv s každým úderem rostl a do kancovy srsti pršela
          rána
          za ranou.
          Zdálo se, že bitka skončí stejně rychle, jako začala, jenže divokému zvířeti se nějak podařilo dostat kopyta
          pod Gnarovu hruď a odkopnout jej stranou. Závěj sněhu vybuchla a obří yordl se svalil vedle vchodu do
          jeskyně.
          Hlava se Gnarovi divoce točila a slyšel, jak se mu za nechráněným bodlinatým hřbetem ozývá frkání, funění a
          zrychlující se dusot mohutných kopyt po zmrzlé zemi.
          Sněhová bouře zakvílela hlasitěji než prve, jako by se samotný Freljord připravoval na ztrátu jednoho ze
          svých
          milovaných.
          „GNAR!“ zaburácel obří yordl a odskočil kanci z cesty. V následujícím okamžiku ho s nápřahem udeřil do
          pozadí
          a odhodil ho tak přímo do skalní stěny vedle vchodu do jeskyně.
          Vzduch probodlo krátké, avšak hlasité zakvičení. Pak divoké prase ztuhlo a nehnulo se, ani když na něj shora
          dopadlo několik uvolněných kamenů.
          Gnar se s funěním dovlekl ke zvířeti. Strčil do bezvládného těla nohou. Nic se nestalo.
          Došel k názoru, že asi usnulo, i když ho překvapilo, že má otevřené oči. A sníh kolem kance kdoví proč
          zrudnul. Podivoval se tomu, ale nebylo to poprvé, co to Gnara zaujalo.
          V paměti mu vytanuly podobné obrazy. Ještě před tím svým dlouhý spánkem vídával různé kmeny, jak na sebe
          pokřikují podivnou hatmatilkou a hází po sobě naostřené klacky. Jejich hra vypadala zábavně i namáhavě
          zároveň
          a Gnar je sledoval, dokud spousta z nich neusnula v červeném sněhu. Museli být nesmírně unavení, stejně jako
          tenhle podivný yordl s kly.
          Při vzpomínce na ty dávné časy Gnar ztichl. Vybavil si, jak se probudil z dlouhého spánku a domníval se, že
          ho
          svět připravil o všechno, co znal. Jeho dech se zpomalil, ramena mu poklesla a nohy se mu smrskly tak, až
          nemohl uvěřit, že stojí ve svých vlastních stopách, které tu udělal před pouhými několika sekundami.
          Maličký yordl se rozběhl do jeskyně pro svůj bumerang a vší silou ho objal. On jediný ho po jeho dlouhém
          spánku neopustil.
          Gnarův pohled zabloudil ke kanci, jenž mlčky odpočíval vystavený nepřízni živlů. Jemně položil bumerang na
          zem
          a odskotačil zpět do bouře.
          Vánice zuřila s neztenčenou silou. Gnarovi to nevadilo, ale tomu dřímajícímu zvířeti by mohlo. Svými
          drobnými
          tlapami nahrabal tolik sněhu, kolik jen mohl, a opatrně ho nahrnul na kance.
          Vždyť konec konců spí a bude potřebovat deku.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 gnar p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Lovec kořistí</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Džungle neodpouští nerozvážnost. Každá zlomená větvička vypráví nějaký příběh.
          Lovil jsem už všechna stvoření, která tato džungle může nabídnout. Byl jsem si jist, že tu na mě už nečeká
          žádná další výzva, ale teď jsem narazil na něco nového. Stopy to po sobě zanechává jako obří kanec, drápy to
          má jako šavle. Člověka by to dokázalo roztrhnout vejpůl. Konečně něco hodného mé pozornosti.
          Jak se plížím po stopách své kořisti skrz hustou džungli, všímám si spouště, kterou kolem sebe to zvíře
          napáchalo. Vstupuji na kruhovou holinu plnou pokácených stromů. Tito obří zelení strážci lesa tu stáli už
          odnepaměti a jejich na kov ztvrdlá kůra se vysmívala sekerám každého, kdo byl natolik pošetilý, že se je
          pokusil pokácet. A tohle stvoření je odhodilo stranou, jako by to byly jen slabé soušky.
          Jak by mohlo takhle nesmírně silné zvíře jen tak zmizet? A přestože za sebou zanechalo takovou
          nepřehlédnutelnou stopu zkázy, dosud jsem jej nespatřil. Jak se může zjevit z čistého nebe jako hurikán a
          pak
          se zase rozplynout v džungli jako mlha nad ránem?
          Třesu se nedočkavostí, že konečně stanu tomuto tvorovi tváří v tvář. Bude to úžasná trofej.
          Přecházím přes holinu, nechám se vést zvukem potůčku a snažím se získat zpět ztracený klid. A tam jsem ho
          spatřil:
        </p>
      </div>
      <div class="col-md-6 col-sm-12">
        <p class="v h text-center p-4">
          chomáček oranžové srsti, pokrčený, jako by na něco čekal. Opatrně jsem jej z dálky sledoval. Z
          potůčku vyskočila drobná rybka a ten tvor za ní skočil, rozjařeně se vrhnul do vody. Ke své radosti jsem si
          uvědomil, že to byl yordl. A lovec, no vida!
          To je dobré znamení. Co nevidět to zvíře najdu. Přede mnou se nic neschová.
          Yordl vztyčil své veliké uši a otočil se mým směrem. Rozběhl se ke mně po všech čtyřech s kostěným
          bumerangem
          v ruce a prudce se přede mnou zastavil. Něco blábolí.
          Mírně na toho mladého yordla kývnu hlavou a pokračuji ve své cestě. Snadno procházím poměrně náročným
          terénem
          a hledám stopy své kořisti. Snažím se zachytit její pach, ale něco mě ruší. Kousek za mnou se ozývá jakési
          štěbetání. Ten yordl mě následuje. Nemůžu ho nechat, aby plašil zvěř. Otáčím se k němu a ukazuju do dálky.
          Věnuje mi nechápavý pohled. Musím být pádnější, ať už mi nese štěstí, nebo ne.
          Vrátím se k němu a zařvu z plných plic, až se yordlova srst třepotá ve větru a země pod námi se chvěje. Po
          pár
          sekundách otočí hlavu a s mírným úsměvem pozvedne svůj malý bumerang. Na tohle nemám čas. Seberu mu zbraň z
          ruky a zkušeným hodem ji zaseknu do kmene stromu vysoko mezi silné větve. Otočí se, snaží se vyškrábat
          nahoru,
          zuřivě poskakuje kolem.
          Ujdu sotva deset kroků, když mi děsivý řev zmrazí krev v žilách. Kolem se rozléhá ohlušující ozvěna
          pukajících
          kamenů a padajících stromů. Na cestu přede mě se zřítí obří strom. Yordlova kostěná zbraň se z něj uvolní a
          spadne na zem.
          Burácivé hrdelní vrčení za mnou nabírá na intenzitě.
          Udělal jsem obrovskou chybu.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 ashe p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Obtížnější cesta</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Oheň v mohutném železném koši se probudil k životu a jeho plameny vyšlehly vysoko do vzduchu. V dřívějších
          dobách tak shromážděné kmeny zahajovaly slavnosti.
          Festival sklizně byl pro místní klany vždy největší oslavou roku a také jednou z posledních, než na pláně
          zalehla zima. Jakmile byl zapálen oheň, zmrzlá úbočí hor se rozezněla ozvěnou jásotu, jenž měl přivolat
          požehnání Tří sester. Ovšem nyní zůstaly zástupy shromážděných Avarosanů němé a všechny tváře se odvrátily
          od
          plamenů k pódiu, na kterém stála Ashe.
          Přeletěla přes ně pohledem. Dosud se na žádné slavnosti nesešlo tolik lidí a ona věděla, že přišli, aby
          viděli
          ji.
          Sevřela lučiště své zbraně a sejmula si ji z ramene. Tělem jí projel důvěrně známý mráz vyvolaný pravým
          ledem.
          Ten chlad i nadále bodal, nehledě na to, jak dlouho ten luk už vlastnila – ovšem nyní tu bolest vítala s
          povděkem. Pomáhal jí soustředit se a ignorovat vše, co by mohlo rušit její pozornost. Pozvedla pohled od
          davu
          k burácejícím plamenům, zhluboka se nadechla a napjala tětivu. Veškeré zvuky festivalu utichly.
          Ve vzduchu se zhmotnil křišťálový šíp z čirého chladu, jejž vyvolala silná magie proudící lukem. Ashe
          zadržela
          dech a vpustila magii i do svých paží. Teplota na pódiu prudce klesla, pod nohama se jí začala tvořit
          námraza.
          Když už se zdálo, že ji mráz přemůže, vydechla a vypustila šíp.
          Ten vyletěl obloukem vysoko nad dav a s ohlušujícím třeskem narazil do svého cíle. Kovový koš s ohněm
          okamžitě
          zamrzl, tančící plameny zmizely pod šířící se krustou ledu. Když pak v následujícím okamžiku pronikly skrz
          zkrystalizované plameny paprsky zapadajícího slunce a ozářily dav pod sebou, konečně se ozval nadšený jásot.
          Shromáždění provolávalo požehnání Trojici – Lissandře, Seryldě i samotné Avarose, jež se vrátila na svět v
          Ashině těle.
          Ashe svůj proslov zbytečně neprodlužovala.
          „Avarosané! Dosud nikdy se vás na oslavách sklizně nesešlo tolik. Posaďte se po boku svých přátel z opačných
          konců sněhových plání – nyní jsme jedna rodina. Jezte, pijte, bavte se!“
          Usmála se na dav, provolávající její jméno. Pozvedla svůj luk do výše a jásot ještě nabral na intenzitě.
          V duchu se poušklíbla. Jako mnohokrát předtím ji napadlo, zda tyto kmeny spojila ona svými vůdcovskými
          schopnostmi, nebo jestli to bylo jen dílo její zbraně. Byl to symbol Avarosy a mnozí Freljorďané věřili, že
          se
          do něj vtělila její duše – stejně jako do toho, kdo tento luk vlastní. Ashe si ho přehodila přes rameno a tu
          myšlenku zaplašila. Co je sem přivedlo, nebylo tak důležité jako to, co vytvořili. Seskočila z pódia a
          ponořila se do davu, který se už rozcházel směrem ke stolům prohýbajícím se pod tíhou jídla.
          Hluční příslušníci různých kmenů se hojně mísili a dělili se o jídlo, pití a lovecké příběhy. Lidé z
          Kamenného
          cepínu popisovali teplé, avšak zrádné hory na jihu. Ashe společně s ostatními jásotem oslavila Rudosněžce
          vyprávějící o tom, jak porazili noxijské pluky, které se snažily proniknout od pobřeží do vnitrozemí. Když
          procházela kolem válečníka z Ledožil, který byl stejně jako všichni jeho soukmenovci zkušeným veteránem
          sněhových bouří, poplácal ji po zádech a zaplavil ji tak vlnou zvláštního chladu.
          Ti všichni a mnozí další odpověděli na její pozvání a připojili se k oslavám. Ti všichni se rozhodli
          rozšířit
          řady Avarosanů a každý kmen potřeboval, aby byla někým jiným. Prorokem, spasitelem, vyjednavačem. Válečnou
          matkou.
          Ashe by ochotně byla všemi z nich, kdyby to dokázala.
          Když se však blížila ke vzdálenému konci hostiny, ztuhla. U posledního stolu, se zachmuřenými výrazy a v
          ústraní od ostatních, seděla skupina Ledorozených, které znala až příliš dobře. Byli to Následovníci sněhu,
          pomstychtiví fanatici, kteří před pouhými několika měsíci vyvraždili celý jeden kmen.
          Kmen, jehož jediným prohřeškem bylo, že se přidal k Avarosanům.
          Z lavice se zvedla mohutná žena, bezpochyby jejich vůdkyně, a přistoupila k Ashe. „Válečná matko Ashe,
          Avarosina vyvolená, majitelko Jejího posvátného luku. Jsem Hildhur Svarhem, pravdonoška a válečná matka
          Následovníků sněhu.“
        </p>
      </div>
      <div class="col-md-6 col-sm-12">
        <p class="v h text-center p-4">

          Ashe na mysli opět vytanul pohled na vypálené chatrče a křik lidí umírajících v agónii. Hněv v ní vzplál
          stejnou silou jako tenkrát. Dav kolem nich ztichl, a zatímco Hildhur pokračovala, začal se zástupem rychle
          šířit šepot. Mezi účastníky zdejšího shromáždění nebyl nikdo, kdo by o činech Následovníků sněhu dosud
          neslyšel.
          „Přísahali jsme, že nedopustíme, aby nějací zrádci víry následovali tu, která o sobě falešně prohlašuje, že
          je
          znovuzrozenou Avarosou. Tvoji válečníci bojovali statečně, ne však dobře.“ Odepjala si z ramene velkou
          válečnou sekeru, jejíž ostří bylo potažené tenkou čirou vrstvou pravého ledu. Jako skutečná Ledorozená
          snášela
          nepohodlí mrazu, jenž ze zbraně vycházel, bez jediného slova.
          Ashe si měřila pohledem ženin rozkročený postoj a počítala kroky, které je od sebe dělily. Hildhuřina zbroj
          byla potřísněná zaschlou krví – snad další avarosanská krev? Ashiny svaly se napjaly v očekávání akce. Byla
          připravena, že na ni každou chvíli zaútočí.
          Rozhodně však nepočítala s tím, že před ní válečná matka poklekne, skloní hlavu a v pokorném gestu k ní v
          obou
          rukách pozvedne svou sekeru.
          „Odpusť nám, válečná matko Ashe. Tehdy jsem nevěděla to, co vím teď. Přišla jsem, abych tě před zraky všech
          tvých následovníků vyzvala na souboj a ukázala jim, že jsi falešným prorokem. Ovšem magie, kterou vládneš,
          je
          mnohem silnější, než jakou jsem kdy viděla. Nikdo nemůže popřít, že skrze tebe hovoří Ona. Nabízím ti svou
          sekeru, Štítomor, a s ní i svou hlavu. Ušetři však prosím můj lid a dovol, aby ti prokázal svou cenu tím, že
          pro tebe bude lovit, obdělávat pole a umírat.“
          Všichni shromáždění Následovníci ledu napodobili svou válečnou matku a pokorně poklekli.
          Davem se v tu chvíli rozlehly hlasy volající po pomstě. „Smrt vrahům!“ křičeli přihlížející.
          Když Ashe dorazila, zbývaly z osady jen doutnající trosky a příběh o obléhání vesnice vyprávěly pouze
          ohořelé
          kosti. Těch pár válečníků, kteří zde žili, bylo snadné rozeznat, jelikož jejich těl se plameny nedotkly –
          našli svou smrt na břitech zbraní nepřátel, kteří je nechali ležet na zemi jako potravu pro vrány. Zbývající
          členové kmene se však ukrývali ve svých domech, kde se modlili o milost nebo alespoň rychlou smrt.
          Nebylo jim dopřáno ani jedno…
          S očima zaplavenýma hněvem se Ashe natáhla po sekeře. Setne Hildhur hlavu jako varování pro každého, kdo by
          chtěl –
          Jakmile se její prsty sevřely kolem násady a pravý led jí vyslal do paže důvěrně známé ostny chladu,
          pocítila
          Ashe, že se jí na zádech zvolna probouzí i luk. Vyzařoval pomalý pulzující mráz, slabý jako zimní vánek.
          Uklidnila se.
          „Postav se, Hildhur,“ řekla s pohledem upřeným dolů na válečnou sekeru.
          Hildhur ji uposlechla a čelo se jí krabatilo, jak se snažila pochopit, co se děje. Ashe pochopila otázku v
          jejích očích.
          „Následovníci sněhu prolili krev mého kmene a jsou mými nepřáteli,“ prohlásila. „Ty jsi však tady a teď
          projevila pokoru a lítost. Nejsi už Následovníkem sněhu – od tohoto dne jsi Avarosanka, a tím pádem členka
          mé
          rodiny. Nemáš se ode mne čeho obávat, sestřenko.“
          Vložila válečnou sekeru zpět do ženiných rukou a napětí ve vzduchu povolilo. Než se kdo nadál, pokračovaly
          již
          oslavy opět plným proudem a povznesenou náladu ještě umocňovala atmosféra odpuštění a milosrdenství. Ashe
          obcházela kolem stolu a vítala se s každým, kdo u něj seděl.
          Když se k nim pak otáčela zády a odcházela, dávala si bedlivý pozor, aby na ní nebyl vidět ani stín
          zármutku.
          V srdci jí stále zuřil oheň, její lid však potřeboval, aby kráčela jinudy než cestou pomsty. Prsty si
          pohrávala s tětivou a hledala útěchu v jejím mrazení.
          Musí být lepší. Nemá na výběr.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 soraka p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Napůl cesty mezi zemí a hvězdami</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Tahle noc byla jako stvořená pro šálek čaje. Jistě, byla mrazivá, ale zároveň i křišťálově čistá – tak
          svěží,
          jak jen noci na ledové hoře Targon dokážou být. Soraka očekávala návštěvu. V kamenném kotlíku nad ohništěm v
          její malé jurtě se již rozpouštěl sníh a jak se ohříval, místnost plnila vůně sušených čajových lístků a
          vzácných horských bylin.
          Přešla kolem poličky, jež lemovala protější zeď. Byla trošku křivá, stejně jako vše ostatní v jejím domě. Co
          se dovedností smrtelníků týče, truhlařina nikdy nepatřila mezi její silné stránky. Ale stejně si ji
          postavila,
          protože měla ráda, když si mohla dávat na poličku různé drobnosti na památku: vrbový věneček z Omikayalanu,
          malý zlatý žalud od drahé přítelkyně z Bandle City a nejstarší věc vůbec, jistě starší než cokoliv
          smrtelného
          – kamenný psík ze starých dnů Nashramae. Musela to město znovu navštívit. Nezašla tam už celá staletí, a
          přitom na tamní obyvatele vzpomínala s láskou.
          Ze vzpomínek ji vytrhl halas zvenčí. Křik. Štěkot. Přesně na čas.
          Smečka vlků ve tmě obklíčila hromádku krčící se ve sněhu. Soraka vyšla do noci s vypjatou hrudí a hlavou
          vztyčenou. Okolí zaléval svým světlem měsíc. Vypadal větší než obvykle, což ale zde na Targonu nebylo nic
          zvláštního. Domov, který si vybudovala kousek pod vrcholem, sousedil z východu se skalnatou plošinou a ze
          západu s hlubokou propastí ztrácející se v mlze. Neutuchající mrazivý vítr hnal vše směrem na západ.
          Nezřídka
          sem při své cestě přes planiny zavedl i divou zvěř… ta tu však jen vzácně našla vytouženou kořist.
          Vlci, zpola osvětlení žlutým světlem pronikajícím z oken jurty, na ni zavrčeli. Hromádka se mezitím
          rozbalila.
          Byla to dívka. Vyděšenýma očima hleděla na Soraku, v chvějících rukách křečovitě svírala dřevěný oštěp. K
          tomuto odlehlému útesu na cestě ke Svaté hoře lidi přiváděla jen jediná věc. Ovšem žádný z nich nebyl tak
          mladý.
          Vlci se jako na povel vrhli na Soraku. Slyšela, jak ji hvězdy brání vlastním křikem. Na konečcích prstů jí
          zatančily jiskry a smečku zasypal déšť zlatého ohně. Zadunění, které při jeho dopadu rozvibrovalo vzduch,
          zahnalo většinu vlků na zběsilý útěk, ovšem jeden zde zůstal: žhavé úlomky, jež už rychle pohasínaly, mu
          svou
          vahou rozdrtily zadní běhy. Sténal a bezmocně chraptěl. Soraka sledovala, jak zbytek smečky zmizel v ledové
          pustině a jeho ponechal svému osudu.
          Zavrtěla hlavou a bez meškání poklekla s rozpaženýma rukama do začouzeného sněhu. Nedokázala snést utrpení
          toho nebohého tvora. Plazil se k ní. Když mu položila ruce na zkrvavené kyčle, zavrčel a zabořil jí zuby do
          paže. Au. Smrtelnost měla své nevýhody.
          „Nech toho!“ vykřikla dívka. „Vždyť tě… zabije!“
          Soraka cítila, jak jí tvář roztává v úsměvu. „Nebojím se vlků“, odvětila a z jejích paží se začalo do
          rozdrceného těla šelmy přelévat světlo. „Kromě toho,“ dodala, „Targon mu patří stejně tak jako mně.“
          Rány na zvířecí kůži se jaly zacelovat a kosti srůstat, stejně jako hlína v rukou šikovného hrnčíře na sebe
          bere správný tvar. Ovšem magie opouštějící její tělo ji spalovala. Zavřela oči a bolestí na okamžik přestala
          vnímat okolní svět.
          Když je opět otevřela, byl už vlk pryč. Zůstala jen ta dívka. Vzhlížela vzhůru na linii Soračina rohu a
          Soraka
          už věděla, co se jí právě honí hlavou.
          „Ty jsi… jedna z… nich?“
          „Koho myslíš?“

        </p>
      </div>
      <div class="col-md-6 col-sm-12">
        <p class="v h text-center p-4">
          „Démony. Slyšela jsem…“
          Soraka se rozesmála. Ovšem než stačila odpovědět, dívka ochabla a hrot oštěpu klesl. Teprve teď, když měla
          opět čistou mysl, pocítila Soraka nezměrnou sílu dívčiny vlastní bolesti. Paže měla až k loktům zčernalé.
          Prsty jí přimrzly ke zbrani, kůži pokrývaly zarudlé otoky. Takové omrzliny… dlouho už nepřežije.
          Když na její paže položila ruce, dívka sebou cukla a Soraku naplnily obavy. Přišlo-li na léčení, byli lidé
          zvláštní tvorové. Jejich mysl fungovala složitě. Muselo se jednat o oboustranný souhlas – museli chtít
          vyléčit. Občas se jí stávalo, že když vyslala hluboko do rány úponky své magie, zmučená mysl se je snažila
          vypudit pryč.
          Tentokrát však ne. Dívka byla příliš unavená, poslední zbytky sil vynaložila na to, aby se dostala po úbočí
          hory až sem. Soraka zaplavila mrtvé svaly veškerou energií, kterou mohla postrádat, a sama se prodírala skrz
          oblaka bolesti. Smyčky smaragdového světla zvolna stoupaly po dívčiných pažích. Oštěp spadl na zem. Soraka
          během svého díla pozorovala, jak kůže mění barvu z černé přes rudou a fialovou a nabírá zpět původní jemný
          odstín. Tak. To by mělo stačit.
          „Připadám ti snad jako démon?“ zeptala se Soraka. Zlaté oči jí v temnotě zářily.
          Děvče mlčelo. Po chvíli se ji Soraka rozhodla popostrčit. „Vydala ses na vrchol hory. Proč?“
          Dívka zahanbeně odvrátila zrak a třela si ruce, do kterých se jí opět vrátil život. „Moje rodina,“ zamumlala
          a
          sklonila hlavu. „My… my Rakkorané – jsme válečníci. A moje matka, ta je nejsilnější ze všech. Nevíš, jaké to
          je, být jediná, kdo neumí bojovat. Být…“ skousla si ret ve snaze najít to správné slovo. „Slabá.“
          Soraka máchla rukou směrem ke stezce klesající k úpatí Targonu, po níž děvče přišlo. „Došla jsi až sem, a
          přesto si o sobě myslíš, že jsi slabá?“
          „Brzy už nebudu,“ odvětila dívka se zatnutými pěstmi. „Ne, až se dostanu nahoru. Odrazím se z nejvyššího
          vrcholu a vystoupám do oblak, přesně jak o tom vyprávějí staré příběhy. A pak… pak budou muset uznat, že
          jsem
          silná. Na nikoho, kdo přišel z hvězd, se nebudou dívat svrchu.“
          „Kéž by to byla pravda,“ ušklíbla se Soraka.
          Otočila se a došla k okraji stezky. Koutkem oka si všimla, že na ni dívka ohromeně hledí. Nad hlavami jim z
          inkoustově černé oblohy zářily hvězdy, jež zde byly jasnější než kdekoliv jinde na celém světě. Zpívaly
          písně,
          které slyšela jen ona. Toto byl její domov. Nebylo tomu tak vždy. Ale byl to domov, který si vytvořila.
          „Pojď,“ pokynula Soraka dívce. A pak pozvedla ruku a přejela prsty po nebi. Mraky a mlhu přitom splétala do
          tvarů, jež vpluly do jasného měsíčního kotouče a změnily se na tváře, které děvče bezpochyby znalo z
          příběhů.
          Mladá žena s popelavými vlasy. Její protějšek, žena s lícemi zářícími jasně jako slunce. A válečník s
          oštěpem
          ne nepodobným tomu, jejž třímala ona sama.
          „Všichni tito smrtelníci vystoupali až na samotný vrchol. Ovšem oni si tu cestu zvolili celou svou duší.“
          Otočila se k dívce a ve slovech, která jí právě hodlala sdělit, nenacházela žádné potěšení. „Ty sis horu
          celou
          svou bytostí nevybrala. A Targon si nevybere tebe. Na konci tvé cesty je jen smrt. Nedělej to.“
          Dívka se odvrátila. Dlouhou dobu mlčela.
          „Kam mám tedy jít?“ řekla konečně s trpkostí v hlase. „Domů nemůžu. K nim se už nevrátím. Tak kam?“
          Soraka se usmála. „Svět je obrovský. Cest, které před tebou leží, je bezpočet. Mohu ti pomoct, když mi to
          dovolíš.“
          Obrazy v měsíčním světle vybledly.
          Soraka vykročila k útulné žluté jurtě, jež seděla opodál mezi skalami. „Ale nejdřív půjdeme dovnitř a
          ohřejeme
          se. Nemá smysl kamkoliv chodit, než se rozední. Navíc se mi v konvici vaří voda. Tahle noc je jako stvořená
          pro šálek čaje.“
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 neeko p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Příšera na základně Kalduga</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Neeko znala tvary lidí, a i když měli své zvláštnůstky – například ponožky... proč? –, nikdy jí nepřišli
          nijak
          zvlášť podivní. Tedy až do předsunuté základny v Kalduze.
          Tu ošklivou základnu vytesal do útesů u okraje džungle nějaký lidský kmen jménem „Noxijci“. Nějakou chvíli
          už
          tu základnu podle všeho obývali, soudě podle toho, jak podrážděně, ale pohodlně vypadali při vykonávání své
          denní rutiny.
          Neeko přemýšlela... byli přátelští? Měli rádi sýrové chlebíčky? Napadaly ji i jiné otázky, ale zrovna tyhle
          ji
          zajímaly nejvíc, když se rozhodla, že to prozkoumá osobně.
          Pod závojem noci se plížila stíny, dokud se nedostala k bráně. Hlídku držela jedna jediná stráž. To nebyl
          vůbec žádný problém. Neeko zbožňovala přestrojení! Vzít na sebe podobu jiné bytosti znamenalo sdílet její
          sho‘ma – spletitou síť emocí a nedávných vzpomínek.
          Napnula své vlastní sho‘ma a ucítila vnější hranici aury hlídky, která se táhla daleko za její tělo. Když se
          její duch setkal s duchem strážnice, Neeko na mysli vytanulo jméno: Ewaii. Z druhé strany pouště. Pak přišla
          barva s příchutí. V mysli stále prodlévala spáleně oranžová hořkost kvůli ztracenému domovu a modroslané
          roztrpčení kvůli jejímu stanovišti: zapadlá základna bez strategického významu uprostřed země nikoho, ale
          zkus
          to říct veliteli. Tahle Ewaii měla tmavou pleť a krásné oválné oči. Byla silná, ale jen málokdo ji bral
          vážně,
          jelikož byla jen „blátošlap“ – obyčejný voják. Fascinovaná Neeko setřásla svůj přirozený chameleonský vzhled
          a
          vyměnila ho za podobu Ewaii.
          Kůže Neeko se kroutila, zatímco se její tělo proměňovalo. Ji to lechtalo, ale Ewaii z toho měla závrať.
          Dezorientace strážné využila k tomu, že proklouzla branou do tichých chodeb základny, naprosto inkognito.
          „Ewaii!“ ozval se pronikavý hlas. „Vrať se na stanoviště!“ Baculatý muž, jemuž břicho čouhalo z hrudního
          plátu, vypadal vylekaně. V záhybu lokte měl pár opražených kořenů taffa a dva bochníky chleba s křupavou
          kůrkou.
          „Slyšela jsem nějaké zvuky.“ napodobila Neeko Ewaiin hlas co možná nejlépe.
          „Nejspíš jsou to ti zatracení srstňáci. Radši je ulov. Pak si budeme moct dopřát srstňácký koláč.“
          „Srstňáky ne!“ Neeko nechtěla ty zvláštní, legrační potvůrky jíst.
          „Takže říkáš, že je tady vetřelec?“ Mužovy oči se rozšířily.
          Neeko neznala význam toho slova. Proto pokrčila ramena a přikývla na souhlas. Tohle gesto, jak si myslela,
          určitě nemohlo vyvolat žádné velké potíže.
          „Divoši,“ řekl. „Možná průzkumná skupina. Co tady zevluješ? Bij na poplach!“
          „Kde je... poplach?“
          „Copak jsi někde vytrousila mozek, Ewaii? Já to udělám. Až bude po všem, zajdi si za felčarem.“
          S tím ten otylý muž odkvačil a cpal si svačinku do kapsy. Ale ještě než zmizel, Neeko propletla částečky
          svého
          ducha s jeho, vypůjčila si jeho podobu a vyměnila Ewaii za tohohle, tohohle... Yubberse?
          „Yubbers!“ Řekl nahlas Neeko-Yubbers. To jméno znělo legračně. Yubbers byl nerad poblíž válečné fronty,
          takže
          Kalduga pro něj byla klidným a vítaným místem. Jeho síla spočívala v korespondenci s říší. Teď měl strach –
          gumově, popelavě žlutý – při pomyšlení, že základnu napadnou divoši. Neeko se tenhle muž líbil, ale ten
          pocit
          chlapského sho‘ma už ne. Bylo moc... ne Neeko. Ba co víc, cítila Yubbersův šok z toho, že narazil do jiného
          vojáka poté, co vyplenil spižírnu. Poblíž bylo jídlo.
          Když kráčela chodbou plnou dveří, přičemž za jedněmi z nich musela být ta spižírna, uslyšela Neeko skrumáž
          na
          hlavním nádvoří. Hlasité výkřiky. Vrhla se k nejbližšímu oknu a nakoukla ven. Skutečný Yubbers křičel na
          skutečnou Ewaii. A jéje.
          BOOO-ONG! BOOOOOOOO-ONG! Zvuk velmi hlasitých zvonů vyděsil Neeko-Yubberse.
          Všechny dveře v chodbě se rozletěly. Několik napůl oblečených Noxijců vyrazilo ven a jejich oči mrkáním
          zaháněly spánek. Snažila se té tlačenici vyhnout, ale smetli ji s sebou – pryč od spižírny. Neeko-Yubberse
          vytlačil na nádvoří asi tucet ozbrojených vojáků.
          „Nevím, o čem to mluvíš!“ Ewaiina tvář byla napjatá a plná vzdoru. „Celou noc stojím na hlídce!“
          „Byla jsi v kasárnách,“ řekl Yubbers, který měl po boku dva vojáky. „Odveďte toho zběha do cely,“ ukázal na
          Ewaii.
        </p>
      </div>
      <div class="col-md-6 col-sm-12">
        <p class="v h text-center p-4">
          Pak se to stalo. Yubbers spatřil Neeko-Yubberse.
          Dřív, než se Yubbers a ostatní vojáci rozhodli, jestli je jejich dvojité vidění vedlejším produktem pozdní
          hodiny, nebo ne, Neeko zmizela do mlhy jiné osoby.
          Tentokrát to byla válečnice jménem Seda. Byla stroj na zabíjení, tak brutální! Pikantní růžová! Seda vtrhla
          na
          nádvoří tak rychle, že zapomněla na boty. Sedě to nevadilo a Neeko taky ne, protože obě rády chodily naboso.
          Sedě to připomínalo sluncem zalitou provincii, kde se narodila. Mrštná. Tichá...
          Zrovna když Neeko napadlo, že by ji mohlo bavit být Sedou, skočila na svého dvojníka skutečná Seda.
          Dvě Sedy se praly v chumlu vojáků, bojovaly a vzájemně se tahaly. Když se pozdvižení uklidnilo, zbyla jen
          jedna Seda. Samozřejmě to byla ta skutečná Seda, ale Yubbers ji nechal spoutat řetězy. Seda poznamenala, že
          byli spatřeni i dva Yubbersové, takže byl spoután i on. A pak Ewaii.
          A takhle to nějakou chvilku pokračovalo. Řetězy se nasazovaly. Řetězy se sundávaly. Nikdo si nebyl jistý,
          kdo
          je kdo a kdo není kdo a kdo lže o tom, že není ten, kdo je, protože je ve skutečnosti někdo jiný. Dokonce i
          velitel základny si byl nejistý, co je zdrojem všech těch potíží, a to si Neeko jeho podobu vůbec nepůjčila!
          Tahle skutečnost vyplynula na povrch, což vedlo k ještě většímu podezření. Neukrýval velitel tajně nějakou
          příšeru?
          Jedna myšlenka rezonovala v mysli všech, což se Neeko dozvěděla díky tomu, že byla všemi, a sice že velitele
          neměl nikdo rád. Byl až příliš tajnůstkářský a měl moc slabou vůli. Kdysi prohrál jednu důležitou bitvu a
          byl
          odsunut, jak to řekla Ewaii, na „zapadlou základnu bez strategického významu uprostřed země nikoho.“ Všichni
          se obrátili proti veliteli, takže byl prvním, kdo zemřel.
          Pak už ten nepořádek byl jen větší a větší. Vojáci křičeli a bojovali a navzájem se obviňovali. Někteří si
          mysleli, že je očaroval démon požírající duše. Jeden veteránský hraničář vyprávěl děsivý příběh o nějaké
          rostlinné příšeře z džungle, jež lidi nahrazovala bezduchými kopiemi jich samých, které měly místo žil
          popínavou révu.
          Uprostřed obviňování, složitých výslechů ohledně titěrných podrobností zažitých během společného výcviku a
          výkřiků „Zrádce!“ se Neeko pokusila vojáky uklidnit.
          „Co když,“ řekla Neeko-jakožto-kuchař-jménem-Thomsy, „to není žádná příšera? Je to někdo, kdo je milý,
          ztracený a trochu vystrašený, ale akorát si chce udělat kamarády a dát si pár sýrových chlebíčků a být
          šťastný? Hm?“
          Všichni na základně Kalduga okamžitě věděli, že tohle je ten podvodník. Vytáhly se meče a začalo bodání. Než
          se setmělo, byli naživu jen čtyři vojáci. S tupým výrazem zírali na kaluž krve pod mrtvolou velitele a jeden
          na druhého. Neeko je sledovala z bezpečí spižírny.
          „Velitel nechtěl, abychom opouštěli základnu,“ řekla Seda. Klekla si k tělu a požehnala ho gestem svého
          lidu.
          „Čeká nás leda vyhnanství nebo poprava.“
          Nádvoří zahalilo vážné ticho jako prokletá, hnilobná mlha, navzdory náznaku vůně květů taffa, které rostly
          někde poblíž.
          Yubbers se narovnal. „Pošleme na velitelství poštovního netopýra. ‚Na Kaldugu zaútočili divoši. Nečekáme, že
          přežijeme, ale zemřeme pro slávu Noxu.‘ Pak opustíme základnu. Těla necháme tam, kde leží. Sedo, ty jdi na
          sever. Gurnek půjde na východ. Ewaii na západ. Já zamířím na jih. Jestli některý z nás zkříží cesty s jiným,
          bude to souboj na život a na smrt, protože jeden z vás–
          Ewaii na Yubberse vrhla ostražitý pohled. „Nebo ty.“
          „–je ta bestie v přestrojení.“
          Vojáci odešli o hodinu později. Neohlédli se ani na svou opuštěnou základnu, ani jeden na druhého. Vydali se
          každý svou cestou a nebyli si jisti, kdo je doopravdy kdo.
          Ti lidé jsou vážně podivní tvorové, pomyslela si Neeko.
        </p>
      </div>
    </div>
  </section>
  <br>
  <!-- Optional JavaScript -->
  <!-- jQuery first, then Popper.js, then Bootstrap JS -->
  <script> src="https://code.jquery.com/jquery-3.3.1.slim.min.js"
      integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
      crossorigin="anonymous"></script>
    <script src="https://cdnjs.cloudflare.com/ajax/libs/popper.js/1.14.7/umd/popper.min.js"
      integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
      crossorigin="anonymous"></script>
    <script src="https://stackpath.bootstrapcdn.com/bootstrap/4.3.1/js/bootstrap.min.js"
      integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
      crossorigin="anonymous"></script>
    <script src="https://code.jquery.com/jquery-3.3.1.min.js"></script>
    <script src="https://cdnjs.cloudflare.com/ajax/libs/popper.js/1.14.3/umd/popper.min.js"
      integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
      crossorigin="anonymous"></script>
    <script src="https://stackpath.bootstrapcdn.com/bootstrap/4.1.3/js/bootstrap.min.js"
      integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
      crossorigin="anonymous"></script>
  <script>
    function openNav() {
      document.getElementById("mySidebar").style.width = "200px";
      document.getElementById("main").style.marginLeft = "200px";
    }
    function closeNav() {
      document.getElementById("mySidebar").style.width = "0";
      document.getElementById("main").style.marginLeft = "0";
    }
  </script>
  <script>
    function myFunction() {
      var input, filter, ul, li, a, i, txtValue;
      input = document.getElementById("myInput");
      filter = input.value.toUpperCase();
      ul = document.getElementById("myUL");
      li = ul.getElementsByTagName("li");
      for (i = 0; i < li.length; i++) {
        a = li[i].getElementsByTagName("a")[0];
        txtValue = a.textContent || a.innerText;
        if (txtValue.toUpperCase().indexOf(filter) > -1) {
          li[i].style.display = "";
        } else {
          li[i].style.display = "none";
        }
      }
    }
  </script>
  <script>
        $(function () {
            $("section").hide();
            $("div").on("click", function () {
                $(this).nextUntil("br").toggle(1500);
            });
        })
  </script>
</body>

</html>