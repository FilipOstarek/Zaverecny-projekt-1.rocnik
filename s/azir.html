<!doctype html>
<html lang="cs">

<head>
  <title>League of Legends - Azir</title>
  <meta name="description" content="League of Legends - Příběh postavy Azir">
  <!-- Required meta tags -->
  <meta charset="utf-8">
  <meta name="viewport" content="width=device-width, initial-scale=1, shrink-to-fit=no">
  <!-- Bootstrap CSS -->
  <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
    integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
  <link rel="stylesheet" href="../hl/1Ces.css">
  <link rel="stylesheet" href="CSS/css.css">
  <link rel="stylesheet" href="https://www.w3schools.com/w3css/4/w3.css">
  <link rel="stylesheet" href="https://use.fontawesome.com/releases/v5.7.0/css/all.css"
    integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
  <img class="card-img-top w3-border-bottom w3-border-amber" src="../img/azir.jpg" alt="azir">
  <div class="tz1 tzs2">
    <a href="../hls/shl.html" title="Zpátky na stránku šampionů"><i class="fas fa-backward tz0 ns tzs"></i></a>
  </div>
  <div class="tz1 tzs2">
    <a href="Ss/Sazir.html" title="Tmavý a světlý mód"><i class="fas fa-adjust tz0 ns tzs1"></i>
      <!--  Pro tmavý motiv
          <i class="fas fa-circle i1 ns">           
            -->
    </a>
  </div>
  <h1 class="tz uprostred">AZIR</h1>
  <img class="card-img-top or" src="../img/header.png" alt="header">
  <h2 class="text-center karta">PÍSEČNÝ CÍSAŘ</h2>
  <hr class="tz h">
  <section>
    <div class="row">
      <div class="col-xs-12 col-md-6 col-lg-4">
        <p class="v h">
          Azir byl kdysi smrtelníkem a vládnoucím císařem Shurimy. Byl pyšným mužem, který stál až na samotném prahu
          nesmrtelnosti. Byl však kvůli své pýše zrazen a zavražděn ve chvíli svého největšího triumfu. Nyní, o několik
          tisíciletí později, byl znovuzrozen jako Vyzdvižená bytost třímající nezměrnou moc. Jeho město nyní znovu
          povstalo z písku a Azir hodlá Shurimě navrátit její zašlou slávu.
          Před tisícovkami let byla shurimská říše vzkvétající zemí podrobených států dobytých mocnými armádami, jež
          vedli téměř neporazitelní válečníci zvaní Vyzdvižení. Shurima byla největší říší své doby, její úrodná půda
          byla požehnána silou slunce, jež zářilo z obrovského zlatého kotouče na vrcholku chrámu v srdci hlavního
          města. Říši vládl cílevědomý císař bažící po moci.
          Císařův nejmladší a nejméně oblíbený syn Azir nebyl předurčen ke slávě. Měl spoustu sourozenců, a tak bylo
          jasné, že císařem nikdy nebude. Pravděpodobně skončí jako jeden z kněžích a nebo jako guvernér nějaké zapadlé
          provincie. Byl to útlý chlapec, který svůj čas raději trávil pročítáním svitků z Velké Nasusovy knihovny, než
          aby se cvičil v umění boje pod přísným vedením Vyzviženého hrdiny Renektona.
          Mezi prohnutými policemi plných svitků, knih a hliněných tabulek potkal Azir mladého chlapce, otroka, který
          navštěvoval knihovnu téměř denně, aby zde našel texty pro svého pána. Otrokům v Shurimě bylo zakázáno mít
          jména, ale když se ti skamarádili, Azir tento zákon porušil a svému novému příteli dal jméno Xerath, „ten,
          jenž se dělí.“ Nechal Xeratha přiřadit ke svým osobním otrokům, avšak dával si pozor, aby ho na veřejnosti
          neoslovil jménem. Společně pak mohli oba chlapci sdílet svou lásku k historii studiem shurimské minulosti a
          legend o Vyzdvižených hrdinech.
          Jedné noci zastavila císařská karavana doprovázená Renektonem u známé oázy, když byla na své každoroční pouti
          říší. Azir a Xerath se uprostřed noci vytratili, aby mohli zakreslovat souhvězdí a hvězdné mapy, o kterých se
          dočetli ve Velké knihovně. Zatímco se věnovali kreslení, karavana byla přepadena tajným spolkem zabijáků,
          které najali císařovi nepřátelé. Jeden ze zabijáků našel chlapce v poušti a podřízl by Azirovi hrdlo, kdyby
          Xerath nezasáhl a na vraha se nevrhl. Azirovi se podařilo uvolnit svou dýku a vrazil ji útočníkovi hluboko do
          krku.
          Azir se chopil mužova meče a spěchal zpět k oáze, ale než tam dorazil, zabijáci již byli poraženi. Renekton
          ochránil císaře a vrahy pobil, ale všichni Azirovi bratři byli zabiti. Azir řekl svému otci o Xerathově
          hrdinství a požádal jej, aby chlapce odměnil, ale jeho slova nedopadla na úrodnou půdu. Pro císaře byl otrok
          méně než zrnko písku, Azir však přísahal, že Xerath jednou bude jeho bratrem.
          Císař se vrátil zpět do hlavního města a patnáctiletý Azir byl nyní jeho jediným dědicem. Císař žíznil po
          pomstě, a tak vedl krvavou odplatu proti všem, o nichž se domníval, že za útokem stáli. Shurimu zachvátil
          stihomam a vraždy trvající několik let, neboť se císař mstil každému, koho podezíral ze zrady. Ačkoliv byl
          Azir dědicem trůnu, jeho život visel na vlásku. Jeho otec jej nenáviděl – přál si, aby to byl on, kdo tehdy u
          oázy přišel o život, a ne jeho milovaní synové – a královna byla ještě mladá a její lůno úrodné.
          Azir se cvičil v boji, neboť po útoku u oázy si uvědomil, jak moc v této oblasti zaostává. Renekton se chopil
          úkolu prince učit a pod jeho ochranou se Azir naučil ovládat meč a kopí, velet vojákům a porozumět průběhu
          bitvy. Mladý dědic povýšil Xeratha, svého jediného důvěrného přítele, na svého pobočníka. Aby mu mohl lépe
          radit, pověřil Xeratha, aby hledal vědění všude, kde jen to bude možné.
        </p>
      </div>
      <div class="col-xs-12 col-md-6 col-lg-4">
        <p class="v h">
          Uplynulo několik let a královna pořád nebyla schopna přivést na svět potomka; každé těhotenství skončilo
          potratem. Dokud nebyl na světě jiný dědic, Azirův život byl v bezpečí. Někteří dvořané tvrdili, že v paláci
          řádí kletba, jiní se dokonce odvážili mluvit o tom, že v tom má prsty mladý princ. Azir se však takovým
          obviněním bránil a dokonce nechal popravit ty, kdož se tato tvrzení opovážili vyslovit otevřeně.
          Nakonec královna přeci jen porodila zdravého syna, ale v noc jeho narození se Shurimou prohnala hrozivá bouře.
          Královniny komnaty byly zasaženy jedním bleskem za druhým a následně její pokoj zachvátil požár, ve kterém
          uhořela královna i s novorozeným princem. Říkalo se, že císař zešílel žalem a vzal si život, ale říší se
          rychle rozšířily zvěsti, že bylo v paláci nalezeno jeho tělo spolu s těly jeho stráží a nezbylo z nich nic než
          ohořelé kosti.
          Azir byl jejich úmrtím zděšen, nicméně říše potřebovala vládce, a tak se z něj stal se Xerathem po boku nový
          císař Shurimy. V následujících letech rozšířil hranice Shurimy a vládl pevnou, ale spravedlivou rukou. Zavedl
          nové zákony, aby zlepšil životní podmínky otroků, a sám připravoval plán, jak zrušit tisíciletou tradici a
          nakonec je všechny osvobodit. Držel tento plán v tajnosti i před Xerathem, ačkoliv se ukázalo, že otázka
          otroctví se stala úskalím v jejich přátelství. Otroctví tvořilo páteř říše a moc mnoha urozených rodů byla na
          nucené práci závislá. Tak pevné základy nelze zvrátit přes noc a Azirův plán by přišel vniveč, kdyby byl
          odhalen. Navzdory své touze jmenovat Xeratha svým bratrem tak Azir nemohl učinit, dokud nebudou všichni otroci
          svobodní.
          Xerath celé ty roky Azira chránil před politickými rivaly a radil mu s rozšiřováním říše. Azir se oženil a
          narodilo se mu mnoho dětí; některé byly počaty na manželském loži, jiné s otrokyněmi či dívkami z harému.
          Xerath podněcoval císařovu velkou vizi o největší říši, jakou kdy svět spatřil. Ale aby mohl být vládcem
          světa, musel se stát Azir neporazitelným, bohem mezi lidmi – Xerath ho přesvědčil, aby se stal Vyzdviženým.
          Říše dosáhla vrcholu moci a Azir oznámil, že podstoupí rituál Vyzdvižení, neboť nastal čas, aby stanul po boku
          Nasuse, Renektona a dalších slavných hrdinů. Mnohým se to rozhodnutí nezamlouvalo; rituál Vyzdvižení byl
          velice nebezpečný a byl určen pro ty, kdo jsou téměř na konci svých sil a kdo celý svůj život zasvětili
          Shurimě, takže si jejich celoživotní služba zaslouží být odměněna Vyzdvižením. Rozhodnout o rituálu Vyzdvižení
          bylo výsadou kněží slunce, a ne pyšného císaře. Azir se však od svého uspěchaného rozhodnutí nenechal nikým
          odradit, neboť jeho arogance byla stejně silná jako jeho říše, a tak kněžím pohrozil mučením a smrtí.
          Nastal den rituálu a Azir kráčel vpřed k pódiu Vyzdvižení a jeho cestu sledovaly tisíce vojáku a desetitisíce
          jeho poddaných. Bratři Renekton a Nasus se rituálu nezúčastnili, neboť je Xerath vyslal, aby si poradili s
          naléhavou záležitostí. Ani to však Azira nepřesvědčilo, aby se nevydával na cestu, již považoval za svůj osud.
          Vystoupil až na vrchol zlatého disku v srdci hlavního města a těsně před tím, než kněží začali s rituálem, se
          otočil na Xeratha a konečně jej osvobodil. A nejen jeho, nýbrž všechny otroky...
          Xerath byl ohromen a nebyl schopen slova, ale Azir ještě neskončil. Objal Xeratha a jmenoval jej svým věčným
          bratrem, přesně jak před lety slíbil. Azir se otočil ke kněžím, kteří započali rituál, aby přivolali úžasnou
          sluneční sílu. Netušil však, že Xerath při honbě za vědomostmi studoval mnohem víc než jen historii a
          filozofii. Naučil se temnému umění magie a zároveň v něm vzrůstala touha po svobodě, která se léty přetavila v
          hořící nenávist.
        </p>
      </div>
      <div class="col-xs-12 col-md-6 col-lg-4">
        <p class="v h">
          Při vyvrcholení rituálu vypustil bývalý otrok Xerath svou nahromaděnou moc a shodil Azira z pódia. Jakmile se
          Azir ocitl mimo ochranný kruh run, byl spálen slunečními plameny na popel a Xerath zaujal jeho místo. Naplnilo
          jej sluneční světlo a on křičel, když cítil, jak se jeho tělo začalo proměňovat.
          Tento kouzelný rituál však nebyl určen pro Xeratha a tato mocná nebeská síla se nedala uloupit bez hrozivých
          následků. Veškerá energie rituálu Vyzdvižení vybuchla a zdecimovala Shurimu. Obyvatele výbuch spálil na prach
          a honosné paláce se zbortily, načež celou zkázu pohltil pouštní písek. Sluneční kotouč, který po staletí
          budovaly celé generace, padl v jediném okamžiku kvůli ctižádosti jednoho muže a neoprávněné zášti druhého. Z
          Azirova města nezbylo nic než trosky a ozvěny výkřiků trýzněných obyvatel v nočním větru.
          Azir nic z toho netušil. On mohl vnímat jen nicotu. Jeho poslední vzpomínkou byla bolest a plameny, nevěděl o
          ničem, co se odehrálo po jeho pádu z pódia, nevěděl, co se stalo s jeho říší. Byl uvězněn v nekonečném
          zapomnění, dokud jej několik tisíciletí po pádu Shurimy neoživila krev jeho posledního potomka v troskách
          chrámu. Azir byl znovuzrozen; jeho tělo nebylo ničím víc než oživeným prachem, jenž pohromadě držel pozůstatek
          nezlomné vůle.
          Azir postupně získal zpět své tělo a poté vyšel z trosek. Před chrámem spatřil tělo ženy, z jejíchž zad trčela
          dýka – nepochybná známka zrady. Neznal ji, ale v jejích rysech poznal vzdálenou ozvěnu vlastní krve. Zapomněl
          na všechny myšlenky o říši a moci, zvedl svou shurimskou dceru a odnesl ji na místo, kde kdysi bývala Oáza
          úsvitu. Oáza byla prázdná, vyschlá. Avšak s každý Azirovým krokem se do kamenné tůňky vracela čirá voda. Azir
          ponořil tělo ženy do blahodárného pramene oázy a když voda spláchla všechnu krev, zůstala jí po ráně dýkou jen
          malá jizva.
          Po tomto milosrdném činu Azira zvedl do vzduchu sloup plamene a shurimská magie jej zacelila a obnovila. Z
          Azira se tak stal Vyzdvižený, jak bylo zamýšleno. Naplnila jej nekonečná sluneční záře, jež mu dala skvostnou
          podobu jestřábího muže v brnění a obdařila jej silou poroučet samotnému písku. Azir pozvedl paže a jeho město
          znovu povstalo z pouště, prosto písku a prachu ze staletí strávených v hlubinách. Sluneční disk byl znovu
          vztyčen k obloze a na císařův pokyn se zaplnily chrámové studny blahodárnou vodou.
          Azir vystoupil po schodech nově stojícího slunečního chrámu a poručil větrům, aby mu ukázaly poslední okamžiky
          před tím, než město padlo. Duchové z písku přehráli děsivou scénu a Azir s hrůzou sledoval, jak byl zrazen
          Xerathem. Plakal, když sledoval, jak byla zavražděna jeho rodina a podlý muž ho připravil o říši i moc. Až
          nyní, o tisícovky let později pochopil tu příšernou nenávist, kterou k němu jeho bývalý přítel choval. Azir
          díky moci Vyzdvižené bytosti cítil, že se Xerath stále ukrývá kdesi v tomto světě, a povolal armádu písečných
          bojovníků, aby kráčela po jeho boku. Nad jeho hlavou žhnuly sluneční paprsky odrážející se od zlatého kotouče
          a Azir složil mocnou přísahu.
          Získám zpět svou zemi a vezmu si, co mi náleží!
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 azir p-4">
    <p class="karta uprostred1">Povídka</p>
     <img class="card-img-top or" src="../img/header.png" alt="header">
    <h3 class="card-text v uprostred1">Vzkříšený</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Azir kráčel zlatem dlážděnou Císařskou cestou. Jeho postup sledovaly obrovské sochy prapůvodních vládců – jeho
          předků.
          Jeho městem prosvítaly paprsky nadcházejícího úsvitu. Nad hlavou mu stále ještě svítila nejjasnější hvězda,
          ale její svit už brzy zadusí sluneční záře. Noční obloha byla jiná, než si ji Azir pamatoval; souhvězdí nebyla
          stejná. Uplynula celá tisíciletí.
          Prázdnými ulicemi se rozléhala ozvěna jeho kroků a těžké hole dopadající na dlažbu.
          Když tudy kráčel naposled, kráčela s ním armáda 10 000 nejlepších vojáků a nadšený jásot jeho lidu otřásal
          celým městem. Měl to být okamžik jeho slávy – ale byl o něj připraven.
          A nyní zde bylo město duchů. Co se stalo s jeho lidem?
          Azir gestem poručil písku, ze kterého se staly živé sochy. Byla to zhmotněná shurimská minulost.
          Písečné postavy vzhlížely na sluneční kotouč, jenž se tyčil nad pódiem Vyzdvižení. Tiše tam visel a
          znázorňoval slávu a moc Azirovy říše, i když zde nebyl nikdo, kdo by jej viděl. Dcera Shurimy, která Azira
          vzkřísila a která pocházela z jeho rodu, byla dávno pryč. Cítil ji daleko v poušti. Poutala je stejná krev.
          Azir dál kráčel Císařskou cestou a písečné postavy si nadšeně ukazovaly na Sluneční kotouč, avšak jejich
          radost náhle vystřídala hrůza. Jejich ústa se otevřela dokořán v tichém výkřiku. Utíkaly zpět, zakopávaly a
          padaly. Azir v tíživé tichosti sledoval poslední chvíle svého lidu.
          Všichni byli zahubeni vlnou neviditelné energie; zbyl z nich jen prach, který následně odvál vítr. Co se při
          tomto Vyzdvižení stalo, že to mělo za následek takovou zkázu?
          Azir se soustředil. Jeho krok byl ostřejší. Doběhl ke Schodišti Vyzdvižení a bral schody po pěti.
          Na Schodiště mohli vstoupit pouze ti nejdůvěryhodnější vojáci, kněží a členové královského rodu. Jeho postup
          lemovaly písečné postavy znázorňující výkvět Shurimy, vzhlížely vzhůru a tiše čekaly, než je odvane vítr.
          Utíkal po schodech rychleji, než by dokázal obyčejný člověk, a jeho spáry se zarývaly do kamene, na kterém
          zanechávaly vyryté stopy. Po obou stranách se vzdouvaly nové a nové písečné postavy, jež byly v okamžiku
          zničeny.
          Konečně dosáhl vrcholu. Zde spatřil poslední přihlížející: své nejbližší pobočníky, rádce a nejvyšší kněží.
          Svou rodinu.
        </p>
      </div>
      <div class="col-md-6 col-sm-12">
        <p class="v h text-center p-4">
          Azir padl na kolena. Povstala před ním jeho rodina v dokonalém, dechberoucím detailu. Jeho žena čekající další
          dítě. Jeho stydlivá dcerka, svírající matčinu ruku. Jeho syn, hrdě stojící mladík, jenž brzy bude mužem.
          Azir s hrůzou sledoval, jak se mění výraz v jejich tváři. Ačkoliv věděl, co přijde, nedokázal odvrátit zrak.
          Jeho dcera si zakryla obličej záhyby šatů jeho ženy a jeho syn sáhl s křikem po zbrani. Jeho žena... její oči
          se rozšířily žalem a zoufalstvím.
          Neviditelná síla je rozprášila v naprostou nicotu.
          Bylo toho až příliš, ale z Azirových očí se slzy neřinuly. Jako Vyzdvižená bytost tohoto prostého projevu žalu
          nebyl schopen. S těžkým srdcem se zvedl znovu na nohy. Otázkou zůstávalo, jak je možné, že jeho pokrevní linie
          přežila.
          Čekala na něj poslední ozvěna.
          Šel dál, zastavil se na posledním schodu před pódiem a sledoval, jak se před ním odehrává celá scéna z písku.
          Viděl sám sebe jako smrtelníka, jak je pozvednut do výše pod Slunečním kotoučem, ruce rozpřažené a záda
          prohnutá. Na ten okamžik si vzpomínal. Proudila skrz něj síla a naplňovala jej božskou mocí.
          Objevila se další písečná postava. Jeho věrný druh, mág Xerath.
          Jeho přítel vypustil tiché zašeptání. Azir sledoval sám sebe, jak se roztříštil jako skleněná tabulka a
          následně vybuchl do tisíců písečných zrnek.
          „Xerathe,“ vydechl Azir.
          Zrádcova slova neslyšně zanikla a Azir viděl jen tvář svého vraha.
          Odkud se vzala ta nenávist? Azir o ní vůbec netušil.
          Xerathova písečná podoba se vznesla do vzduchu a síla Slunečního kotouče se na ni zaměřila. Přiběhl k němu
          kordon elitních vojáků, ale bylo již příliš pozdě.
          Vystřelila obrovská vlna písku a rozmetala poslední okamžiky Shurimy. Azir zůstal stát o samotě mezi
          skomírajícími ozvěnami minulosti.
          Tak tohle zabilo jeho lid.
          Azir se otočil, zrovna když na Sluneční kotouč dopadly první paprsky nového úsvitu. Už viděl dost. Písečný
          Xerath za jeho zády se rozpadl.
          Světlo úsvitu se odráželo od Azirova dokonalého zlatého brnění. V tom okamžiku věděl, že ten zrádce je stále
          naživu. Cítil ve vzduchu mágovu esenci.
          Azir pozvedl ruku a z písku u Schodiště Vyzdvižení náhle povstala armáda jeho nejlepších vojáků.
          „Xerathe,“ pronesl hlasem prosyceným hněvem. „Tvé činy nezůstanou nepotrestány.“
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 azir p-4">
    <p class="karta uprostred1">Kronika</p>
     <img class="card-img-top or" src="../img/header.png" alt="header">
    <h3 class="card-text v uprostred1">Pokrevní linie</h3>
  </div>
  <hr class="tz h p-2">
  <section>
    <h2 class="text-center tz karta">I.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Taliyah už skoro zapomněla, jak se jí stýskalo po horkém žáru Shurimy – pot stovek lidí, kteří se mačkají,
          klejí, dohadují se o cenách a mluví tak vášnivě a rychle, že to často cizincům připadalo, jako by se hádali.
          Nikde při svých cestách nenarazila na podobné místo plné ruchu a shonu. Ionie byla krásná a zamrzlé pláně
          Freljordu byly ohromující, oboje svým vlastním způsobem, ale spalující shurimské slunce vypálilo vzpomínky na
          ně hned ve chvíli, kdy stanula na přístavním mole v Bel’zhunu.
          Spojení, jež cítila se zdejším podložím, projelo celým jejím tělem jako doušek kořeněného čaje od Babajan.
          Když stoupala po přístavním schodišti, culila se od ucha k uchu, a její dobrou náladu nezkazil ani černý kámen
          brány Noxtoraa, pod kterou procházela.
          Taliyah v Bel’zhunu nezůstala dlouho. Cítila se nesvá kvůli noxijským lodím kotvícím v přístavu, které v dívce
          vyvolávaly nepříjemné vzpomínky. Zdržela se jen na dobu nezbytnou k zakoupení zásob a vyslechnutí stánkařů,
          kteří znali nejnovější drby, které do města donesly obchodní karavany z pouště. Většinou si protiřečily a nebo
          byly prostě přehnané; vize vojáků z písku, bouře blesků z čistého nebe či řeky v místech, kde je nikdo
          nepamatuje.
        </p>
      </div>
      <div class="col-md-6 col-sm-12">
        <p class="v h text-center p-4">
          Z Bel’zhunu odešla v doprovodu těžce ozbrojené karavany přátelských nerimazethských obchodníků s hedvábím,
          kteří směřovali na jih do Kenethetu. Valivý pohyb karavany dokázala snést až ke kostěným tržištím pod
          otevřeným nebem onoho proslulého města ležícího na severních hranicích Sai. Poté se rozhodla vyrazit na
          vlastní pěst. Vůdce karavany – Shamara, žena jako proutek s očima černýma jako leštěný gagát – dívku
          odrazovala od toho, aby se vydávala dál na jih, ale když jí Taliyah vysvětlila, že musí za svou rodinou,
          veškeré námitky utichly.
          Z Kenethetu se vydala na jih a sledovala klikatící se tok, jemuž lidé nyní stejně jako kdysi říkali Matka
          života. Byla to obrovská řeka, která pramenila v hlavním městě starobylé shurimské říše. O samotě mohla
          Taliyah cestovat mnohem rychleji – místo velblouda jí posloužil balvan, na kterém proplouvala písečnou
          krajinou na jih vstříc Vekauře, městu, o kterém se říkalo, že je zpola pohřbené pod písky přivanutými ze Sai.
          Shamara tvrdila, že to není nic víc než pouhý kmenový tábor vystavěný v ruinách opuštěného města, útočiště
          unavených poutníků a toulavých nomádů. Taliyah však už z dálky viděla, že se Shamara mýlila; Vekaura znovu
          ožila.
          Kdyby jen nepotkala tu umírající ženu.
        </p>
      </div>
    </div>
  </section>
  <section>
    <h2 class="text-center tz karta">II.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Tržiště pod širým nebem přetékalo barvami a hlukem. Pronikavý vzduch proudil ve vlnách zatočenou ulicí
          zakrytou plátěnými plachtami a ve které se na každém rohu ozývalo rozčilené handlování. Všude se linula vůně
          štiplavého koření a pečeného masa. Taliyah se prodírala davem a nevšímala si obchodníků, kteří jí slibovali
          modré z nebe nebo chtěli, aby pomyslela na jejich hladovějící děti. Někdo dívku chytil za šaty a snažil se ji
          přitáhnout ke stánku plnému špízů z pouštní havěti, ale podařilo se jí vysmeknout.
          Ulicí vedoucí k rozbořeným městským branám procházely stovky lidí. Z bublajících dýmek starých mužů vycházel
          voňavý dým; muži seděli ve vchodech do domů a vypadali jako seschlí mudrcové. Zahlédla kmenové značky Barbae,
          Zagayah a Yesheje a mnoho dalších, které nepoznávala. Muži z kmenů, které byly před jejím odchodem ze Shurimy
          úhlavními nepřáteli, nyní kráčeli bok po boku jako bratři.
          „Za tu dobu, co jsem byla pryč, se toho hodně změnilo,“ zašeptala si pro sebe.
          Podařilo se jí získat vše, pro co přišla, a tak bylo na čase vydat se zpět do rozpadlého domu na východním
          okraji města, který si vybrala. Nechtěla se zdržovat déle, než bylo nezbytně nutné, ale slíbila té zraněné
          ženě, že na ni dá pozor – a Taliyina matka dívku vždy učila, aby své sliby nikdy neporušila. Velká Splétačka
          se takovým lidem vyhýbala.
        </p>
      </div>
      <div class="col-md-6 col-sm-12">
        <p class="v h text-center p-4">
          Hrubě utkaný vak na jejím rameni byl plný uzeného masa, ovsa, chleba a sýra. Vzala s sebou i dva měchy vody.
          Bylo to víc, než potřebovala, ale zásoby přeci nebyly jen pro ni. Zlato všité do jejích šatů bylo skoro pryč,
          ale ona věděla, že už je blízko. Nemohla si být jistá, ale cítila, že každý krok ji vede blíž k hřejivé náruči
          matky a otce. Potom už zlato nebude potřebovat; to, co je jejímu srdci nejdražší, bude s ní v jednom stanu.
          Taliyah byla tak zasněná, že si toho velkého muže nevšimla, dokud do něj nevrazila. Odrazila se od jeho
          mohutného těla a upadla na záda.
          Bylo to jako narazit do skály; ani se nepohnul. Lidé na tržišti to zřejmě věděli, na rozdíl od ní. Proudili
          kolem něj jako řeka kolem kamene. Od hlavy až k patě byl oděn v roztrhaném rouše, které jen tak tak zakrývalo
          jeho vysokou a mohutnou postavu. Pevně držel dlouhou hůl zabalenou do látky, jejíž hlavice byla omotaná
          hadrem. Potřeboval ji asi k chůzi, protože jeho nohy byly divně pokroucené.
          „Promiňte,“ řekla a vzhlédla na muže, „neviděla jsem vás.“
          Shlédl na dívku, obličej zahalený stínem dlouhé kápě, a neřekl ani slovo. Natáhl k ní ruku – jeho prsty byly
          omotané obvazy, jako by byl postižený morem. Taliyah na okamžik váhala, ale nakonec se podané ruky chopila.
          Zvedl ji, jako by nevážila víc než pírko, a než se muž stačil zahalit zpátky do hadrů, dívka pod zaprášenou
          látkou zahlédla zlatý odlesk.
          „Děkuju,“ řekla Taliyah.
          „Měla bys dávat lepší pozor, maličká,“ řekl silně zabarveným hlasem s podivnou rezonancí, jako by hlas
          vycházel z bezedné studnice smutku v jeho nitru. „Shurima teď není bezpečná.“
        </p>
      </div>
    </div>
  </section>
  <section>
    <h2 class="text-center tz karta">III.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Muž sledoval dívku, jak utíká skrz tržiště, a poté se obrátil k popraskaným hradbám Vekaury. Obrovské kamenné
          bloky mu sahaly pouze do výšky očí a zbytek hradby byly pouze sluncem sušené cihly natřené na stejnou barvu.
          Obyvatelům Vekaury musely zdi připadat působivé, ale pro něj to byla jen chabá náhražka původních hradeb.
          Kráčel branou a sledoval hrubě opracovaný kámen nad hlavou. Pouliční prodavač vody stál vedle podivného
          mosazného udělátka otáčejících se koleček, které plnilo zelené skleněné lahve vodou zakalenou pískem. Když
          kolem něj muž procházel, vzhlédl.
          „Vodu? Je čerstvá z Matky ž–“ začal prodavač, ale slova se mu zadrhla v krku, když pohlédl na muže tyčícího se
          před sebou.
          Muž věděl, že by měl jít dál. Dovedla ho sem slova načmáraná krví ve Věži astrologů a on věděl, že toto místo
          mága přiláká. Cítil ve Vekauře přítomnost jednoho z Vyzdvižených, jehož pokrevní linie sahala až před dny pádu
          říše, jejíž hranice sahaly od jednoho oceánu k druhému. Najít tu osobu dřív než nepřítel bylo zásadní, neboť
          krev starobylé Shurimy byla vzácná a mocná. To ona přivedla Azira zpět z náruče zapomnění a ve špatných rukách
          by mohla způsobit zánik znovuzrozené Shurimy.
          Ano, měl by jít dál – ale neučinil tak.
          „Obchoduješ mezi duchy minulosti,“ řekl.
          „D-duchy?“ odpověděl prodavač s hlasem třesoucím se strachy.
        </p>
      </div>
      <div class="col-md-6 col-sm-12">
        <p class="v h text-center p-4">
          „Tato brána,“ pokračoval muž a poklepal holí na vrchol oblouku. Puklinami se snášely závoje prachu, jak po
          hradbách nad jejich hlavami procházeli lidé. „Postavili ji vyhnaní řemeslníci ze ztracené Ikacie. Každý kámen
          byl vytesán a usazen s takovou přesností, že nebylo zapotřebí ani jediné kapičky malty, aby správně pasovaly
          na své místo.“
          „To... to jsem nevěděl.“
          „Vy smrtelníci zapomínáte na minulost a místo toho se uchylujete k legendám o tom, co byste si měli
          pamatovat,“ řekl a cítil, jak se jeho hořkost ze staletí ztracených v hluboké poušti málem proměnila v násilný
          hněv. „Copak jsem pro takové případy nezbudoval Velkou knihovnu, aby k tomu nedocházelo a aby se
          nezapomínalo?“
          „Prosím, milostpane,“ řekl prodavač vody a tiskl se zády ke stěně brány. „To jsou všechno mýty z prastarých
          časů.“
          „Pro tebe možná, ale když jsem sem poprvé vkročil já, tyhle zdi byly nové; dvě stě stop vysoký leštěný mramor,
          každičký kámen dokonalý a žilkovaný zlatem. Vítězoslavně jsme vešli s bratrem do města v čele deseti tisíc
          vojáků oděných ve zlatém brnění a s naleštěnými kopími. Pochodovali jsme městem touhle bránou za jásotu
          obyvatel.“
          Než pokračoval dál, hrčivě povzdychl, „A do roka to bylo všechno pryč. Byl to konec všeho. Ale možná to byl
          začátek. Odešel jsem ze světa na tak dlouho, že už si nic netroufám tvrdit s jistotou.“
          Prodavač vody celý zbledl, když se snažil pohledem proniknout stínem kápě. Rozšířily se mu oči.
          „Vy jste Ztracený syn pouště!“ vykřikl prodavač. „Vy jste... Nasus.“
          „Tak jest,“ odpověděl muž a otočil se ke vchodu do města, „ale je tady někdo jiný, kdo je ztracený ještě víc
          než já.“
        </p>
      </div>
    </div>
  </section>
  <section>
    <h2 class="text-center tz karta">IV.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus následoval davy proudící směrem k chrámu v srdci města a snažil se nevšímat si jejich pohledů. Jeho
          mohutná postava přitahovala pozornost sama o sobě a prodavač vody už dozajista rozhlásil jeho pravou totožnost
          široko daleko. Shurima vždy bývala místem, kde poklady tajemství nezůstaly pohřbené na dlouho. Nepřekvapilo by
          ho, kdyby už všichni znali jeho jméno, až dojde do středu města. Ano, bylo hloupé se zastavovat, ale neznalost
          toho prodavače rozčílila Nasusovu lásku k vědění.
          Stejně jako hradba a brána byl i zbytek Vekaury pouhým zašlým stínem její dávné slávy. Narodila se zde Azirova
          matka a císař zdejší obyvatele zahrnoval dary. Terasové zahrady byly plné květin z nejzazších koutů říše a
          zaplňovaly okolí živými barvami a opojnou vůní. Městské věže se leskly stříbrem a nefritem a z velkého chrámu
          vytékal pramen chladivé vody, jenž byl dál rozveden sítí akvaduktů ve slepé víře, že tato krása nikdy
          neskončí.
          Neúprosná tisíciletí však ohlodala tvář města až na kost a z jeho honosných staveb nadělala trosky. Na nich
          vystavěli svá obydlí ti, kdož se ještě alespoň trochu drželi starých obyčejů a kdo věřili, že jejich
          budoucnost možná zachrání úcta k minulosti. Jak Nasus postupoval dál do města, viděl pouze hrubou napodobeninu
          zapomenuté vzpomínky.
          Budovy navržené mistry staviteli byly nyní pokřivenou karikaturou dávné slávy. Zdi, které kdysi bývaly z
          žulových kvádrů, byly nyní obestavěné dřevěným lešením a nahrubo otesanými kameny.
        </p>
      </div>
      <div class="col-md-6 col-sm-12">
        <p class="v h text-center p-4">
          Původní hranice města byla
          stále patrná, ale Nasusovi připadalo, jako by se potuloval noční můrou, ve které je sice na známém, avšak
          pokřiveném místě, na němž je všechno převrácené a pokroucené tak, aby ho to zneklidňovalo.
          Slyšel kolem sebe lidi mumlat a šeptat své jméno, ale nic na ně nedbal a zahnul za poslední roh, načež konečně
          stanul na rozlehlém náměstí v samotném srdci města. Když viděl, co obyvatelé Vekaury v srdci svého znovu
          vystavěného města provedli, zaťal své pařáty do pěsti vzteky.
          Sluneční chrám postavený z holého kamene a otesaného pískovce. Jednalo se o pouhou dětskou náhražku titánské
          stavby v srdci shurimské říše, vztyčenou lidskýma rukama podle lidských měřítek. Velký chrám byl chloubou
          Valoranu a královští architekti ze vzdálených zemí putovali tisíce mil, aby jej mohli spatřit. A lidé si jej
          pamatují takhle?!
          Zdi byly černé a leskly se jako čedič, ale Nasus viděl nerovnoměrné spáry mezi panely, kterými byly připevněny
          na hrubý kámen vespod. Na vrcholu chrámu se leskl sluneční kotouč, ale i odsud Nasus poznal, že není ze zlata,
          nýbrž ze slitiny bronzu a mědi. Ani se nevznášel ve vzduchu jako ten kotouč, pod kterým Nasus získal svou
          současnou podobu. Místo toho jej ve vzduchu držely propletené provazy přivázané k nesouměrným pilířům po obou
          stranách kotouče.
          Část Nasuse toužila vybuchnout na přítomné lidi vzteky, že postavili takovou ohavnost jako upomínku na říši,
          za kterou on a bezpočet dalších bojoval a krvácel. Chtěl jimi zatřást a říct jim, čeho se dopustili, když
          vyplenili památku majestátu minulosti a postavili tuhle příšernost. Ale oni nevěděli, co ví on, a neviděli to,
          co viděl; nedokázali by to pochopit.
          Před kotoučem stál jakýsi kněží oděný v rouchu z peří a paže měl prosebně vztyčené, ale jeho slova zanikla v
          ruchu města.
          Je to snad on, koho hledá?
        </p>
      </div>
    </div>
  </section>
  <section>
    <h2 class="text-center tz karta">V.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus přešel náměstí, zamířil k chrámu jistým krokem a všiml si, že ve všech čtyřech rozích naměstí byly
          vytesány nepravidelné schody. Na vrcholu schodiště stáli na stráži dva vojáci odění do obepnutých pásů bronzu
          a s opeřenými přilbami ve tvaru zvířecích hlav. Když jej spatřili, otočili se k němu. Nasus zavrávoval, když
          si všiml, koho mají helmy představovat. Obě měly protažené čenichy, první vzdáleně připomínala krokodýlí
          čelisti a druhá byla tvarována jako šakalí hlava.
          Když se k vojákům začal přibližovat, pozvedli kopí, avšak byli ohromeni, když muž před nimi konečně odhodil
          své hadry a stanul v plné síle. Až příliš dlouho se potuloval světem smrtelníků shrbený a zahanben ve snaze
          zakrýt svou velikost. Až příliš dlouho se ukrýval při svém pokání v bezútěšné samotě. Těm dnům je nyní konec.
          Nasus už netoužil skrývat svou pravou tvář.
          Nasus se tyčil nad strážemi, ztělesnění moci a magie, Vyzdvižená bytost z dob, kdy tito hrdinové kráčeli mezi
          smrtelníky. Jeho tělo bylo pozvednuto a přetvořeno silou slunečního kotouče, jeho slabé umírající tkáně
          přeměněny na poloboha s šakalí hlavou a masem z obsidiánu. Ramena a hruď mu zakrývalo páskované zlaté brnění
          zašlé stářím, do kterého byly vyraženy pečetě Shurimy. Strhl látku omotanou kolem své hole, aby odhalil svou
          válečnou sekeru s dlouhým toporem. Její břit se blýskal očekáváním a blankytně modrý drahokam v jejím srdci
          zhluboka vpíjel sluneční světlo.
          „Ustupte,“ řekl rozhodně.
          Stráže se zalekly, ale zůstaly stát. Nasus si povzdechl a rozmáchl se sekerou. Její konec trefil prvního
          strážného a odhodil jej třicet metrů zpět. V jediném pohybu trefil i druhého, jenž se zhroutil do prachu
          schodiště a sténal bolestí. Nasus vkročil na první schod.
          Stoupal vzhůru ke kovovému kotouči, na kterém se odrážely sluneční paprsky. Cestou vzhůru se podíval za
          rozpadající se hradby Vekaury. Na třech stranách ji obklopovalo nekonečné moře písečných dun, kam jen oko
          dohlédlo. Na východě města se krajina zvedala v náznaku vrchoviny tvrdohlavé země, na které rostly houževnaté
          pouštní palmy a husté porosty bhanavarovníků, jejichž kořeny sahaly stovky metrů hluboko do písku, aby našly
          vodu.
        </p>
      </div>
      <div class="col-md-6 col-sm-12">
        <p class="v h text-center p-4">
          Vidět Shurimu jako pustou poušť Nasuse mrzelo a on zavzpomínal na doby, kdy Matka života vyživovala celou
          zemi, jež vzkvétala životem a radostí. Možná by Azir dokázal vrátit Shurimě život a možná ne, a proto byl jeho
          úkol nalézt následníka pokrevní linie ještě důležitější.
          K vrcholu chrámu běžely další stráže a volaly v jazyce, který za svůj původ vděčil starobylé shurimštině,
          avšak postrádal její krásu a složitost.
          Nasus si vybavil bolest a strach, jež cítil při posledním výstupu ve Velkém chrámu při přípravách na rituál
          Vyzdvižení. Ochromující choroba jej natolik oslabila, že nedokázal vyjít schody sám, a tak ho musel nést jeho
          mladší bratr. Když dosáhli vrcholu, slunce bylo skoro v nadhlavníku a Nasusův život z něj vyprchával jako
          písek z rozbitých přesýpacích hodin. Prosil Renektona, aby ho nechal a odešel, ale Renekton jen zakroutil
          hlavou a zašeptal poslední smrtelná slova, než je sluneční kotouč pozvedl v nadcházejícím Vyzdvižení.
          „Zůstanu s tebou až do konce.“
          Ta slova jej pořád bodala hlouběji než kterákoliv zbraň. Když byl Renekton smrtelníkem, byl nevyzpytatelný a
          někdy tíhl k násilí a zlobě, ale zároveň dokázal být šlechetný a odvážný. Síla Vyzdvižení mu propůjčila moc a
          sílu a nakonec to byl právě Renekton, kdo popadl zrádného mága a odnesl ho do Hrobky císařů, čímž obětoval sám
          sebe, aby zachránil Shurimu.
          Zachránil Shurimu...?
          Zachránilo snad Shurimu cokoliv z toho, co toho dne udělali? Azir zemřel rukou svého nejlepšího přítele z
          dětství a celé město bylo zničeno nekontrolovanou magií překaženého rituálu Vyzdvižení, která jej pohřbila pod
          písečnými dunami. Každý den prožíval znovu a znovu ten okamžik, kdy za Renektonem a Xerathem zapečetil vchod
          do hrobky, a ačkoliv věděl, že nebyla žádná jiná cesta, sžíral jej drtivý pocit viny.
          A nyní jsou Xerath i Renekton volní. Azirovi se nějak podařilo překonat smrt a stal se Vyzdviženým a s ním se
          znovuzrodila celá Shurima. Prastaré město povstalo z písečného hrobu a setřáslo ze sebe tisíciletý nános
          prachu. Pokud ale byly zvěsti z pouště pravdivé, Renekton, kterého Nasus znal a miloval, už neexistuje. Nyní
          je pouhým pomateným zabijákem, který ve jménu pomsty vraždí bez slitování.
          „To já jsem tě tam zavřel,“ zašeptal Nasus.
          Nasus vystoupil na vrchol a snažil se zahnat myšlenky na to, co se z jeho bratra stalo; zrůda, která volala
          jeho jméno napříč rozpálenými písky pouště.
          Zrůda, které se nakonec bude muset postavit.
        </p>
      </div>
    </div>
  </section>
  <section>
    <h2 class="text-center tz karta">VI.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus vyšplhal na vrchol budovy a z jeho paží a opasku vlály modlitby napsané na proužkách papíru. Položil
          svou sekeru na jeden z hrubých kamenů a chvíli si prohlížel okolí.
          Povrch slunečního kotouče byl drsný a nevyleštěný, a tak se od něj sluneční paprsky odrážely do všech směrů.
          Zblízka byly pletené provazy až bolestně nápadné a odevšad byla cítit neohrabanost a surovost, s kterou
          vekaurský lid své dílo postavil. Na střeše nebylo nic; žádné veliké pódium s vytesanou nebeskou klenbou či
          růžicí vichrů, žádné vyobrazení předešlých Vyzdvižených hrdinů.
          Mezi kněžím a Nasusem stanulo deset vojáků v zaprášených hadrech a bronzovém brnění, jehož pláty se vzájemně
          překrývaly. Kněz byl vysoký, štíhlý muž v dlouhém rouchu z peří tmavě perleťového odlesku, s rukávy, které
          připomínaly křídla a s kápí, jež vypadala jako ebenový zobák. Mužova tvář byla patricijská, přísná a
          neúprosná.
        </p>
      </div>
      <div class="col-md-6 col-sm-12">
        <p class="v h text-center p-4">
          Přesně jako Azirova.
          „Ty jsi Nasus?“ zeptal se kněz. Jeho hlas byl hluboký a působivý, téměř královský, ale Nasus v něm slyšel
          strach. Vydávat se za potomka bohů je jedna věc, ale potkat jednoho tváří v tvář je něco zcela jiného.
          „Skutečnost, že se na to vůbec musíš ptát, mě utvrzuje v tom, že jsem byl pryč až příliš dlouho. Ano, já jsem
          Nasus, ale důležitější je, kdo jsi ty?“
          Kněz se narovnal a vypjal hruď jako naparující se páv v době tokání. „Já jsem Azrahir Thelamu, Potomek
          Jestřábího císaře, První hlas Vekaury, Osvícený, Ten, jenž kráčí ve světle, a Ochránce svatého ohně.
          Zvěstovatel úsvitu a –“
          „Potomek Jestřábího císaře?“ přerušil ho Nasus. „Tvrdíš, že jsi z rodu císaře Azira?“
          „Já to netvrdím, prostě to tak je,“ ohradil se kněz a pomalu se mu vracela sebedůvěra. „Teď mi řekni, co
          chceš.“
          Nasus přikývl a chytil svou sekeru do obou rukou, takže byla souběžně se zemí.
          „Tvou krev,“ odpověděl.
        </p>
      </div>
    </div>
  </section>
  <section>
    <h2 class="text-center tz karta">VII.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Udeřil dlouhou sekerou do kamene a ze střechy se vznesl oblak písku. Oblak zůstal ve vzduchu v podobě
          chvějících se závojů a pomalu kroužil kolem kněze i jeho vojáků.
          „Co to děláš?“ dožadoval se kněz vysvětlení.
          „Řekl jsem ti, že potřebuji tvou krev.“
          V jediném okamžiku se ze zvířeného písku stal hřmící hurikán. Vojáci zvedli paže, aby si před bičující bouří
          zakryli obličej, a kněz se sehnul, oslepen dusivým prachem. V písečné bouři se ozýval hněv pouštních vichrů,
          které by dokázaly obrousit celé stádo eka‘sul až na kost za několik minut. Brnění neskýtalo žádnou ochranu –
          písek pronikal každou škvírou a každým koutkem, dokud nenarazil na holou kůži, po které drhnul až do masa.
          Sluneční kotouč se ve větru vyvolaném Nasusem kymácel sem a tam a napínal lana, jež ho držela přivázaný za
          železné obruče ke kameni.
          Nasus se nechal pohltit rozhněvanými písky, jeho končetinami protékala moc a jeho temné tělo se zvětšovalo ve
          ztělesnění pouštního hněvu. Jeho podoba rostla a on se tyčil do výšky a vypadal zrůdně – tradovalo se, že tak
          prý vypadali úplně první Vyzdvižení.
          Zaútočil bez varování, klátil si cestu skrz vojáky a odhazoval je stranou dlouhým toporem a nebo plochou
          stranou čepele. Nechtěl muže zabít, byli to přeci jenom synové Shurimy, ale stáli mu v cestě.
          Překročil jejich svíjející se těla a blížil se ke knězi. Muž ležel v klubíčku na zemi a krvavýma rukama si
          zakrýval obličej. Nasus se sehnul a zvedl jej za zátylek tak lehce, jako by zvedal štěně. Držel muže celý metr
          nad zemí tak, aby si hleděli tváří v tvář.Knězova kůže byla rudá v místech, kde jej písek odřel, a po tvářích
          mu stékaly krvavé slzy. Nasus se postavil
          blíž ke slunečnímu kotouči. Nebyl pravý, ani nebyl zlatý, ale odrážel sluneční světlo – to by mělo stačit.
          „Říkáš, že jsi z Azirova rodu?“ řekl. „Přesvědčíme se tedy, zda je to pravda.“
        </p>
      </div>
      <div class="col-md-6 col-sm-12">
        <p class="v h text-center p-4">
          Natlačil knězův obličej na sluneční kotouč a muž křičel, když mu rozžhavený kov popálil obnaženou kůži. Nasus
          fňukajícího muže pustil a sledoval, jak škvařící se krev stéká z kotouče v rudých pramíncích. Zasychala v
          hnědý škraloup a její pach plnil jeho čenich.
          „Tvá krev nepochází z linie Vyzdviženého,“ řekl posmutněle Nasus. „Nejsi ten, koho hledám.“
          Zúžil pohled, když zahlédl na povrchu kotouče odraz modrého zablýsknutí kdesi v dálce.
          Nasus se ohlédl a zadíval se na obzor. Stahovala se tam mračna prachu zvířeného kroky pochodujících mužů.
          Nasus skrz prach zahlédl odlesk paprsků na hrotech jejich kopí a brnění. Slyšel dunění válečných bubnů a
          troubení polnic. Z oblaku se vynořila pomalu se valící hýkající válečná zvířata s chomouty ze spletených
          provazů, jež vedla skupina mužů ozbrojených ostnatými bodci. Zvířata chránila zvápenatělá kůže a z mordy jim
          trčely hrozivé kly – byla to živoucí beranidla, která by lehce rozmetala už tak dost poničené hradby Vekaury.
          Za zvířaty směrem k městu postupovala skupina válečnických kmenů a nad hlavami jim trčely rozličné vyřezávané
          totemy. Bylo jich alespoň pět set; lehcí zvědové, jezdci na koních a bojovníci se štíty pokrytými šupinami a s
          těžkými sekerami. Nasus v nich cítil náznak poroučivé moci a věděl, že kdyby na sebe tyto kmeny narazily za
          běžných okolností, podřezaly by si vzájemně krky.
          Nasus vnímal přítomnost starobylé magie a v ústech pocítil kovovou pachuť. Zbystřil všechny smysly. Slyšel
          zespodu mumlání stovek hlasů, viděl každičkou nedokonalost bronzového kotouče a cítil i sebemenší zrnko písku
          pod svýma nohama. Do čenichu ho udeřil ostrý pach čerstvě zaschlé krve. Cítil v ní matnou stopu starších dnů a
          vzdálenou ozvěnu dávno ztraceného věku. Volala na něj odněkud z východní části města, tam z úplného okraje,
          kde se město prolíná s úpatím kopců.
          Nositel této probouzející se magie se vznášel nad svým hostitelem; stvoření z praskající energie a temné moci,
          svázané řetězy z chladného železa a úlomků prastarého sarkofágu. Zrádce Shurimy a architekt zkázy prastaré
          říše.
          „Xerath,“ vydechl Nasus.
        </p>
      </div>
    </div>
  </section>
  <section>
    <h2 class="text-center tz karta">VIII.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Rozpadlý dům na východním okraji Vekaury se hroutil, ze střechy toho moc nezbylo a nořil se do písku – ale
          jeho čtyři stěny zakryté větvemi vzrostlých stromů poskytovaly útočiště před největším žárem dne. Taliyin vak
          ležel jako vždy připravený v rohu, kdyby bylo potřeba ihned vyrazit. Ze strany k němu byly přivázané vaky vody
          a kozího mléka a uvnitř bylo zabalené oblečení, dostatek sušeného masa na několik týdnů a váčky kamínků a
          oblázků nasbíraných napříč celým Valoranem.
          Taliyah si klekla vedle zraněné ženy, která ležela ve stínu, a zvedla obvaz na jejím boku. Zašklebila se, když
          viděla zaschlou krev kolem stehů, kterými byla hluboká rána zašitá. Vypadalo to jako seknutí mečem, ale
          nemohla to říct s jistotou. Taliyah svlékla ženě zbroj a omyla její zraněné tělo nejlépe, jak jen dokázala.
          Kromě téměř smrtelného zranění na jejím boku tělo připomínalo mapu bledých jizev. Všechny nepochybně získala v
          boji a všechny rány kromě jedné byly zasazené zepředu. Ať už byla kýmkoliv, všem nepřátelům se vždy postavila
          čelem – až na jednoho. Taliyah vyměnila obvaz a její pacientka zamručela bolestí; její spící tělo se pokoušelo
          uzdravit a jen Velká Splétačka tušila, kolik toho musela žena v poušti vytrpět.
          „Jsi bojovnice,“ řekla Taliyah, „to vím jistě. Tak bojuj o svůj život.“
          Taliyah netušila, zda žena slyšela, co řekla, ale doufala, že ta slova pomohou jejímu duchu vrátit se zpět do
          těla. A bylo příjemné s někým mluvit, i když se jí nedostalo žádné odpovědi – pokud nepočítáte horečnaté
          mumlání o císařích a vlastní smrti.
          Od rozloučení s Yasuem v Ionii se Taliyah pokoušela držet si odstup, být pořád v pohybu a nikdy nezůstávat na
          jednom místě déle, než bylo nezbytně nutné. Už teď je ve Vekauře déle, než plánovala. Měla to být rychlá
          zastávka na doplnění zásob, ale nemohla ženu opustit, dokud byla v bezvědomí. Touha najít svou rodinu byla
          téměř zdrcující, ale Velká Splétačka říká, že všichni byli spleteni a protkáni přízí života společně. Nechat
          roztřepit jedno vlákno by nakonec ovlivnilo všechny. A tak Taliyah zůstala, aby dostála svému slibu zraněné
          ženě, i když každý okamžik strávený zde, zatímco mohla hledat svou rodinu, ranil její duši.
          Taliyah ženě sčísla tmavé vlasy z čela, pozorovala její obličej a představovala si, do jakých nesnází se asi
          dostala, že skončila tak vážně raněná a zpola pohřbená v písečné duně na okraji Sai. Byla hezká, ale měla
          drsné rysy, které nedokázalo zjemnit ani bezvědomí. Její kůže měla přirozeně opálenou barvu rodilé Shurimanky
          a když občas zamžikala, Taliyah viděla, že má pronikavě modré oči.
          Povzdechla si a řekla: „No, asi už nic nezmůžu, dokud se neprobereš.“
          Taliyah zaslechla dunivou ránu přicházející ze západu. Přistoupila k oknu a slyšela nezaměnitelný zvuk tření
          kamenů o sebe. Zprvu myslela, že to je zemětřesení, ale znělo to spíš jako lavina – za svůj život už jich
          hezkých pár viděla na vlastní oči. Věděla, v jakém stavu domy ve Vekauře jsou, a tak by ji nepřekvapilo, kdyby
          to byl zvuk borcení některého z nich. Doufala, že se nikdo nezranil.
          „Co se to děje...? Kde to jsem?“
          Taliyah se otočila za zvukem hlasu ženy. Seděla, rozhlížela se kolem sebe a rukou po něčem pátrala.
          „Jsi ve Vekauře,“ odpověděla jí Taliyah. „Našla jsem tě polomrtvou venku. Krvácela jsi.“
        </p>
      </div>
      <div class="col-md-6 col-sm-12">
        <p class="v h text-center p-4">
          „Kde je moje ostří?“ dožadovala se žena.
          Taliyah ukázala na stěnu za ní, kam podivnou zbraň pověsila; byla omotaná prakem z vyvařené kůže a zakrytá
          pletenou látkou s motivy ptáčků.
          „Támhle,“ řekla Taliyah, „je pěkně ostrá a nechtěla jsem, aby se povalovala někde, kde bych o ní zakopla a
          pořezala si nohu.“
          „Kdo jsi?“ zeptala se žena podezíravým hlasem.
          „Jmenuju se Taliyah.“
          „Známe se? Chce tvůj kmen mojí hlavu?“
          Taliyah se ušklíbla. „Nemyslím si. My paseme kozy. A jsme tkalci a cestujeme. Nechceme ničí hlavu.“
          „Tak to jste jedni z mála,“ odpověděla žena. Pomalu vydechla a Taliyah se mohla jen domnívat, jak bolestivé
          musí její zranění být. Narovnala se a zašklebila se, když se jí napjaly stehy.
          „Proč by někdo chtěl tvojí hlavu?“ zeptala se Taliyah.
          „Protože jsem zabila hodně lidí,“ odpověděla Sivir a snažila se posadit. „Občas mi za to zaplatili. Jindy mi
          prostě stáli v cestě. Poslední dobou je to většinou proto, že se rozzlobí, protože se nechci vrátit zpátky.“
          „Zpátky kam?“
          Žena pohlédla na dívku pronikavě modrýma očima; dívka v nich viděla hlubokou studnici bolesti a zmatku.
          „Do města,“ odpověděla. „Toho, co povstalo z písků.“
          „Takže je to pravda?“ zeptala se Taliyah. „Stará Shurima se opravdu vrátila? Viděla jsi to?“
          „Na vlastní oči,“ přikývla žena. „Putuje tam teď spousta lidí. Zahlédla jsem hlavně kmeny z východu a z jihu,
          ale ostatní určitě přijdou brzy.“
          „Lidi tam jdou?“
          „Každý den, další a další.“
          „A proč se teda nechceš vrátit?“
          „Už mě ty tvoje otázky unavují.“
          Taliyah pokrčila rameny. „Otázky jsou prvním krokem na cestě k porozumění.“
          Žena se usmála a přikývla. „To je sice pravda, ale buď opatrná, na co se ptáš. Někteří lidé by ti mohli
          odpovědět kudlou.“
          „Ty to tak děláš?“
          „Někdy, ale protože jsi mi zachránila život, protentokrát to nechám být.“
          „Tak mi ještě řekni jednu věc.“
          „Jakou?“
          „Jak se jmenuješ?“
          „Sivir,“ řekla žena navzdory bolesti.
          Taliyah to jméno znala; jen hrstka lidí v Shurimě nevěděla, kým je. Tušila, s kým má tu čest, už když viděla
          její křížové ostří. Než mohla odpovědět, ozval se nový rachot padajícího kamení. Zřídkakdy něco podobného
          zaslechla doma v Shurimě, ale znala ten zvuk dobře z pobřeží Ionie, z čtvrtí Noxu i z ledových plání
          Freljordu.
          Švihla očima po svém vaku a přemýšlela, jak dlouho útěk z Vekaury zabere. Sivir to také slyšela a švihla
          nohama v pokusu postavit se. Snaha na ni však byla téměř příliš a zasténala. Z čela jí stékal pot.
          „Takhle nikam nemůžeš,“ řekla Taliyah.
          „Slyšíš to?“ zeptala se Sivir.
          „Jasně že slyším,“ odpověděla Taliyah. „Zní to jako křik spousty lidí.“
          Sivir přikývla. „To je přesně ono.“
        </p>
      </div>
    </div>
  </section>
  <section>
    <h2 class="text-center tz karta">IX.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Z nebe pršel oheň.
          Komety z čirých plamenů šlehaly ze Xerathových natažených paží a létaly v obloucích jako balvany vržené
          válečným strojem. První dopadla na tržiště a explodovala jako padající hvězda. Spalující oheň při dopadu
          vybuchl. Do vzduchu byla vymrštěna hořící těla jako zčernalé třísky na podpal. Ohnivý vítr nesl Xerathův
          škodolibý smích, tisícileté šílenství, jež se těšilo z bolesti druhých.
          Jak to, že jsem v něm to zlo nespatřil dříve?
          Nasus slyšel nářky z města a všechen vztek k jeho obyvatelům zmizel tak rychle jako ranní mlžný opar nad
          oázou. Městské hradby rozmetala válečná zvířata šílená bolestí, která se stavěla na zadní a dupala takovou
          silou, až se otřásala země. Skrze trosky do města vpadli lehce obrnění válečníci. Vydali několik válečných
          pokřiků a těšili se, až propuknou jatka.
          Nasus roztočil svou sekeru, běžel dolů a bral chrámové schody po čtyřech. Ze západního cípu proudily na hlavní
          náměstí stovky lidí a v jejich žilách koloval strach. Za nimi se ozývaly výkřiky žíznící po krvi a třesk
          zbraní. Vyděšení obyvatelé hledali útočiště v budovách na okraji náměstí; zapřeli dveře a zavírali okenice v
          naději, že je to zachrání. Nasus za svůj život kráčel tolika krví zbrocenými ulicemi dobytých měst, že přesně
          věděl, jak krutí válečníci v takových bitvách bývají. Xerath se postará o to, aby každý muž, žena i dítě ve
          Vekauře padli.
          Z nebe padaly další ohnivé koule jako kulové blesky a vzduch byl plný křiku a zápachu spáleného masa. Kámen
          pukal a tříštil se pod náporem čarovného útoku ve vodopádech roztavené lávy. Tržiště hořelo a k obloze
          stoupaly sloupy černého kouře.
          Nasus se prodíral vyděšeným davem směrem na východ a sledoval stopu mocné krve, kterou zachytil. Kněz byl
          podvodník, jeho krev byla slabá a zředěná tisícovkami let, ale tohle...? Tohle bylo silné. V hrudi toho
          smrtelníka slyšel hřmící tlukot srdce. Tento člověk pocházel z linie císařů a královen bojovnic, lidí s
          ohromnou cílevědomostí a silou. Byla to krev hrdiny.
          Lidé volali jeho jméno a prosili ho o pomoc. Nevšímal si jich, neboť věděl, že musí sledovat vyšší cíl. Slunce
          jej zcelilo, aby sloužil Shurimě i po smrti, aby bojoval za její lid a bránil jej před všemi nepřáteli. Právě
          tak nyní činil, ale když opouštěl obyvatele Vekaury a odsoudil je tak k smrti, ucítil ve své duši povědomý
          osten viny.
          Kolik jich ještě necháš zemřít?
          Vyhnul se té myšlence a pokračoval dál rozbořenými ulicemi plnými navátého písku. Většinu budov už pozřela
          poušť a nezbývalo z nich víc než rozpadlé základy a pahýly čtverhranných sloupů. Pouštní mrchožrouti při
          pohledu na něj prchali, zatímco se přibližoval k tomu tlukotu srdce. Město řídlo a trosky domů se stále více
          nořily do písku.
          Nakonec došel k rozpadlé stavbě, která kdysi mohla sloužit jako lázně – její stěny byly širší a silnější než
          budovy kolem. Když vstupoval dovnitř, musel se sehnout. Uvnitř cítil pot a krev dvou duší. Jedna mladičká a
          druhá s duší tak starou, že měl pocit, jako by se setkal s přítelem, s nímž kdysi kráčel pod stejným sluncem.
          Ze dveří vystoupila dívka oděná ve splývavém kabátci ze země za východním oceánem – ta samá, se kterou předtím
          mluvil na tržišti. Cítil její strach, ale i odhodlání, když krouživě pohybovala rukama, jako by splétala
          jakési přírodní kouzlo. Země se otřásla a pod nohama jí tancovalo kamení, a shodilo tak ze sebe nános písku.
          Za ní Nasus spatřil ženu, která se opírala o drolící se zeď, jelikož sotva stála. Její tunika byla nasákla
          krví. Hrozné zranění, ale ne smrtelné.
          „Já jsem Nasus, Strážce písků,“ řekl, ale podle výrazu v ženiných očích dávno věděla, kým je. Dívka otevřela
          údivem ústa, ale zůstala stát na místě.
          „Ustup, děvče,“ řekl Nasus.
          „Ne, nedopustím, abyste jí ublížil. Slíbila jsem to.“
          Nasus se rozmáchl sekerou a připevnil si ji na záda, poté udělal krok vpřed. Dívka zacouvala do trosek a půda
          pod jejíma nohama popraskala v kulatých puklinkách. Ze země se vynořil kámen a ze zdí opadala sádrová omítka.
          Pukliny rozpraskaly i zdi a táhly se vzhůru k tomu, co zbylo ze střechy. Naposledy, když potkal někoho s
          podobnými schopnostmi, byl ještě smrtelníkem a málem ho to stálo život. Zraněná žena na dívku šokovaně
          hleděla. Zřejmě si vůbec neuvědomovala schopnosti, jakými její společnice vládne.
          „Máš moc lámat skály Shurimy,“ řekl Nasus.
          Pozvedla obočí. „Jo. Takže to radši otočte, nebo zlomím vás.“
          Nasus se usmál, když viděl její odhodlání. „Máš sice srdce hrdiny, děvče, ale nejsi to ty, koho hledám. Tvá
          magie je silná. Být tebou, utekl bych z města, než ji z tebe Xerath vyrve.“
          Zbledla. „Já nikam nejdu. Slíbila jsem, že dám na Sivir pozor, a Velká Splétačka nesnáší, když se sliby ruší.“
          „Když je tomu tak, pak věz, že jí nechci ublížit.“
        </p>
      </div>
      <div class="col-md-6 col-sm-12">
        <p class="v h text-center p-4">
          „Tak co teda chcete?“
          „Jsem tu, abych ji zachránil.“
          Mladá žena se dobelhala vedle dívky. Ačkoliv očividně trpěla bolestí, její odhodlání na Nasuse udělalo dojem.
          Co jiného by měl však očekávat od někoho, komu v žilách proudí krev starobylé Shurimy?
          „Kdo to je, ten Xerath?“ zeptala se.
          „Temný mág, který o tobě ví už příliš mnoho.“
          Žena přikývla, otočila se k Taliye a položila dívce na rameno mozolnatou ruku.
          „Vděčím ti za svůj život, ale nejsem nikomu nic dlužná,“ řekla, „takže považuj svůj slib za splněný. Už se o
          sebe postarám sama.“
          Dívčiným obličejem proběhla viditelná úleva, ale přesto vzdorovala.
          „To je sice hezký, ale sotva se držíš na nohou,“ řekla Taliyah. „Aspoň mě nech dostat tě z města.“
          „Platí,“ řekla vděčně Sivir a otočila se k Nasusovi. Máchla rukou a odhalila zářivé křížové ostří ze zlata se
          smaragdem v jeho středu. Měla jej připravené; zbraň, kterou by žádný obyčejný smrtelník nedokázal držet s
          takovou lehkostí.
          „Už mám po krk toho, jak mě poslední dobou pořád někdo zachraňuje,“ ušklíbla se. „Vždycky chtějí něco na
          oplátku. Řekni mi, chlapáku, co doopravdy chceš ty?“
          „Udržet tě naživu,“ odpověděl Nasus.
          „To zvládnu i bez tvojí pomoci.“
          „Ta rána na tvém boku říká něco jiného. Jsi–“
          „Tohle?“ řekla Sivir, než mohl dokončit větu. „Jenom malé nedorozumění s blázny, kteří nepochopili, že ne
          znamená ne. Věř mi, už jsem přežila horší. Nepotřebuji ochranu. Zdá se, že na mě dává pozor samotný osud, ať
          už dělám cokoliv.“
          Nasus zakroutil hlavou. Ach, jak pramálo smrtelníci rozumí osudu.
          „Budoucnost není vytesaná do kamene,“ řekl. „Je to rozvětvená řeka a směr jejího toku se může každou chvíli
          otočit. I ti, jejichž osud je zapsán ve hvězdách, mohou padnout na neúrodnou půdu, pokud si nedávají pozor.“
          Ukázal na její křížové ostří a řekl: „Víš, komu kdysi ta zbraň patřila?“
          „Záleží na tom?“ odpověděla Sivir. „Teď je moje.“
          „Jmenuje se Chalicar, ostří, jež kdysi nosila Setaka, nejlepší královna bojovnice a Vyzdvižená v dobách, kdy
          nás byl ještě dostatek, aby její jméno něco znamenalo. Byl jsem poctěn bojovat po jejím boku po tři století.
          Její činy byly legendární, ale chápu, že neznáš její jméno.“
          „Padlí jsou zapomenutí,“ ušklíbla se Sivir.
          Nasus si nevšímal Sivirina chladného nezájmu o jeho sestru ve zbrani a pokračoval: „Pouštní poustevník jí
          kdysi řekl, že se dožije dne, kdy bude císař Shurimy vládnout celému světu. A tak si myslela, že je
          neporazitelná, jelikož svět na dobytí teprve čekal, a v předvečeru zkázy Ikacie ji zardousily líté šelmy.
          Držel jsem ji v náručí, když z ní pomalu unikal život, a uložil jsem ji k věčnému spánku hluboko pod písky s
          její zbraní na prsou.“
          „Jestli jsi tady, aby sis ji vzal zpět, tak asi budeme mít problém.“
          Nasus poklekl na jedno koleno a zkřížil paže na hrudi.
          „Pocházíš z linie Vyzdvižených. Tato zbraň je tvá, neboť v tvých žilách koluje krev císařů. Vzkřísila Azira i
          Shurimu, to musí něco znamenat.“
          „To tedy ne,“ vyjela Sivir. „Nikdy jsem po Azirovi nechtěla, aby mě přivedl zpátky. Nic mu nedlužím. Nechci
          mít s tímhle Xerathem nic společného.“
          „Nezáleží na tom, co chceš a co ne,“ řekl Nasus. „Xerath tě zabije, ať už svůj osud přijmeš, nebo ne. Přišel,
          aby přeťal Azirovu pokrevní linii jednou provždy.“
          „Co jí Azir chce?“ zeptala se Taliyah. „A co udělá, když se vrátil? Nadělá z nás otroky?“
          „Je vážně nějaká zvědavá,“ poznamenala Sivir.
          Nasus s odpovědí váhal.
          „Pravdou je, že nevím, co má Azir v plánu. Že se postaví Xerathovi, mi však stačí. Takže se nyní buď můžete
          pokorně vzdát, a nebo můžete přežít, abyste mohly bojovat v jiný den.“
          Sivir si nadzvedla tuniku, aby si prohlédla obvazy prosáklé krví, a otráveně se zašklebila. „Nikdy v životě
          jsem nic nedělala pokorně, ale taky v tuhle chvíli nechci bojovat s ničím jiným než se spánkem.“
          „Musíš žít,“ řekl Nasus a vztyčil se do plné výše. „A musíš být připravena.“
          „Připravená na co?“ zeptala se Sivir, zatímco si s Taliyou sbíraly své věci.
          „Na bitvu o Shurimu,“ odpověděl Nasus. „Teď musíme utéct. Xerathovi bojovníci vraždí každého ve Vekauře.“
          „Co je na tomhle místě tak zvláštního?“ zeptala se Taliyah a hodila si vak na záda.
          „Hledají ji,“ řekl Nasus.
          Siviřina tvář zkameněla a žena dlouze vydechla. Pak řekla: „Nasus, jo? Slyšela jsem o tobě pohádky, když jsem
          byla malá. Pohádky o válkách a hrdinských bitvách. A ve všech se vyprávělo, že jste byli s tvým bratrem
          ochránci Shurimy, je to tak?“
          „Tak jest,“ přikývl Nasus. „Renekton se mnou bojoval ve jménu Shurimy po mnoho staletí.“
          Sivir směrem k němu udělala nerozhodný krok a její tvář plála panovačným odhodláním úplně stejně jako ta
          Azirova v den, kdy navzdory staleté tradici kněžím přikázal připravit sluneční kotouč pro svůj rituál
          Vyzdvižení.
          „Tak bojuj za Shurimu i teď,“ pronesla Sivir povýšeným hlasem, jakým mluvili císaři. „Zatímco spolu mluvíme,
          synové a dcery pouště umírají. Pokud jsi stejný hrdina, o kterém jsem jako malá slyšela, pak je tvou
          povinností tam jít a zachránit tolik lidí, kolik jen jde.“
          Takhle si jejich shledání Nasus nepředstavoval, ale Siviřina slova o povinnosti v něm zažehla jiskru, která v
          jeho hrudi spala již příliš dlouho. Cítil, jak se její plamen rozlévá celým jeho tělem; až nyní pochopil, proč
          byl celá ta dlouhá a osamělá léta od pádu Shurimy až do jejího znovuzrození ztracen.
          „Přísahám, že tak učiním,“ řekl Nasus a sejmul si z krku náhrdelník na kožené šňůrce. „Pokud nyní obě
          odejdete, udělám, co bude v mých silách, abych obyvatele Vekaury ochránil.“
          Na kožené šňůrce visel přívěsek z mořsky zeleného nefritu se zlatým žilkováním na povrchu. Uvnitř zářilo slabé
          světlo a pulzovalo jako tlukoucí srdce.
          Nabídl ho Sivir a řekl: „Nos toto a zůstaneš skryta Xerathově zraku. Nevydrží napořád, ale snad to bude
          stačit.“
          „Stačit na co?“ zeptala se Sivir.
          „Abych tě znovu našel,“ řekl Nasus a otočil se.
        </p>
      </div>
    </div>
  </section>
  <section>
    <h2 class="text-center tz karta">X.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Odešel od Sivir a Taliyi dřív, než si své rozhodnutí mohl rozmyslet, a věděl, že jejich nejlepší šance na
          přežití spočívá v tom, že přitáhne pozornost Xerathových vojáků na sebe. Sledovaly, jak odchází, ale on se
          neohlédl. Střed města zachvátily plameny a Nasus sledoval nářky obyvatel Vekaury.
          Když procházel kolem těl mužů a žen podřezaných běsnícími bojovníky, rostl v něm vztek – další těla na seznamu
          Xerathova řádění, za které zaplatí. Nasus protočil ramena, aby uvolnil svaly. Když mágovi čelil naposledy,
          stál po jeho boku i Renekton. Zachvátil jej strach.
          Nedokázali jsme ho porazit společně. Jak ho mám přemoci sám?
          Nasus spatřil pět bojovníků, kteří zatarasili východ z náměstí. Stáli k němu zády, ale otočili se, když
          slyšeli, jak si připravuje sekeru. Za normálních okolností by cítil jejich hrůzu z vyhlídky na boj s
          Vyzdviženým, ale v jejich očích plál modrý plamen Xerathovy vůle, a tak se nebáli ničeho.
          Vrhli se na něj se svými zkrvavenými meči a kopími. Nasus se jim postavil čelem a jediným nápřahem sekery
          přeťal tři z nich vejpůl. Hruď dalšího prorazil vlastní pěstí a poslednímu prokousl lebku svými čelistmi. Pod
          silou Nasusova stisku lebka praskla. Vyplivl odpornou mozkovou hmotu smíchanou s úlomky kostí a pokračoval
          dál.
          Došel na náměstí a spatřil přeživší obyvatele, jak klečí před slunečním chrámem s hlavami skloněnými v
          modlitbách a vojáci na ně míří svými zbraněmi. Skupiny válečníků zbrocených krví vztyčily svá kopí směrem k
          jasnému a hrozivému bohu planoucímu na vrcholu chrámu.
          Zrádný mág se vznášel ve vzduchu a okraje slunečního kotouče se tavily v žáru jeho Vyzdviženého těla. Před ním
          se ve vzduchu svíjelo tělo kněze.
          „Vy smrtelníci jste blázni,“ řekl Xerath, zatímco strhával cáry masa z knězových kostí. „Proč se vydáváte za
          potomky Azirova rodu?“
        </p>
      </div>
      <div class="col-md-6 col-sm-12">
        <p class="v h text-center p-4">
          „XERATHE!“ zařval Nasus a ozvěna jeho hlasu se rozlehla po náměstí.
          Smrtelní válečníci se otočili, ale zůstali stát na místě. Rozhostilo se ticho a Nasus cítil Xerathovu
          nenávist, jako by se přes něj přelila přílivová vlna. To, co zbylo z knězova těla, v mžiku shořelo na prach,
          který rozfoukal vzduch proudící kolem mága. Nasus vpochodoval na náměstí se sekyrou u pasu a cítil, jak se na
          něj upírají pohledy všech kolem.
          „Ty, no samozřejmě,“ řekl Xerath a jeho hlas byl medový, stejně jako když býval smrtelníkem. „Kdo jiný než
          zbabělec, jenž mě uvěznil na tisíce let pod zemí?“
          „A udělám to znovu,“ slíbil Nasus.
          Xerathovo tělo se rozhořelo jasněji. „Tehdy ti pomáhal tvůj milovaný bratr. Pověz, už jsi viděl Renektona od
          chvíle, kdy se brána našeho společného vězení otevřela?“
          „Nevyslovuj jeho jméno,“ zavrčel Nasus.
          „Viděl jsi, co se z něj stalo?“
          Nasus neodpověděl a Xerath se zasmál – jeho smích zněl jako válčící ohniví duchové.
          „Jistě že neviděl,“ pokračoval Xerath a jeho plamenná forma pulzovala temným pobavením. „Jak by tě spatřil,
          zabil by tě.“
          Xerath se snesl z rozpadajících se trosek chrámu a jeho končetiny olizovaly čarovné plameny jako světlušky.
          Posedlí vojáci stáli nehnutě jako sochy. Tento souboj nebude nic pro oči smrtelníků.
          „Tvoje moc patří Azirovi,“ řekl Nasus a pomalu se přibližoval k Xerathovi. „Ty jsi sluncem vyvolen nebyl.“
          „To nebyl ani Renekton, a přesto byl pozvednut.“
          „Nevyslovuj jeho jméno,“ procedil Nasus skrze zatnuté tesáky.
          „Tvůj bratr byl slabý, ale ty jsi to věděl už dávno, že?“ řekl Xerath a nesl se blíž. „Zlomil jsem ho mnohem
          snáz, než jsem předpokládal. Stačilo mu říct, žes to byl ty, kdo ho v té temnotě opustil. Jak jsi ho tam
          nechal s jeho nepřítelem zemřít.“
          Nasus věděl, že jej Xerath provokuje, ale jeho nenávist ho zaslepila natolik, že netoužil po ničem jiném, než
          rozbít řetězy, které držely Xerathovo tělo pohromadě. Stanuli proti sobě ve středu města, dva Vyzdvižení z dob
          dávno minulých, král bojovníků a mág z živoucí energie.
        </p>
      </div>
    </div>
  </section>
  <section>
    <h2 class="text-center tz karta">XI.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus zaútočil jako první; jeho tělo se z nehybného stavu pohnulo oslepující rychlostí mezi pouhými dvěma
          údery srdce. Vymrštil se do vzduchu a rozpřáhl se sekerou nad hlavou v širokém oblouku. Její břit se zasekl do
          Xerathovy hrudi. Při tom nárazu články řetězů vybuchly.
          Xerath byl odhozen zpět do zdi chrámu. Stavební kámen se rozpadl a z hrobky hluboko pod ním se zvedl oblak
          prachu. Z budovy odpadávaly velké panely kamene. Mág se vrhl kupředu a z jeho končetin vystřelovaly spalující
          paprsky energie. Nasus zavyl, když jej Xerath popálil, a následně se srazili s dech beroucí silou.
          Zvedla se tlaková vlna magické energie, která odvála lidi pryč jako lístečky v hurikánu. Nejbližší budovy se
          pod náporem seismické síly zhroutily. Obyvatelé Vekaury prchali a snažili se nalézt útočiště před hněvem
          bojujících bohů z dávných věků. Xerathova nadvláda nad bojovníky byla zlomena, a tak se rozprchli a utíkali k
          okrajům města. Xerath povolal tajemný oheň z hloubky svého nitra a jak jej vypustil, samotné plameny
          vybuchovaly.
          Nasus se vrhl stranou, a tak jej několik zářivých komet minulo. Jejich plamen byl chladný, ale přesto
          spaloval. Postavil se na nohy právě v čas, aby svou roztočenou sekerou vykryl salvu pískajících koulí z bílého
          světla. Xerath se vznášel ve vzduchu nad ním a smál se; kolem něj hřímaly plamenné blesky. Nasus po mágovi
          vrhl svou zbraň a zasáhl jej s nadlidskou silou. Xerath zařval bolestí a vztekem a plamen v jeho srdci se
          zachvěl, ale nezhasl.
          Nasus se vrhnul ke Xerathovi. Střetli se ve vzduchu a opět narazili do slunečního chrámu. Náraz roztříštil
          vnější stěnu a z vrcholu se svalily obrovské kamenné bloky. Dopadly na zem jako pěsti prastarých strážců
          hrobek a probořily půdu, načež odhalily krypty pod chrámem. Ze střechy padaly zbytky slunečního kotouče a
          připomínaly obrem hozenou minci. Když kotouč dopadl na zem, roztříštil se a úlomky ostrého kovu se rozletěly
          vzduchem jako vržené srpy. Jeden úlomek se zaryl hluboko do Nasusova stehna. Vytrhl jej ven a po noze mu
          stékal pramínek krve.
          Xerath se zvedl z trosek rozlámaného kamene a Nasusovu hruď zasáhl blesk bledého plamene. Zavrčel a zapotácel
          se vzad. Xerath vystřelil další proud zářící magické energie a tentokrát udeřil Nasuse do srdce. Celým jeho
          tělem projela spalující bolest a on padl na kolena. jeho kůže byla spálena a obnažena až na maso. Nasus by
          porazil armádu smrtelníku jednou rukou, ale Xerath nebyl obyčejným smrtelníkem. Byl Vyzdviženým, jenž vládl
          uloupenou silou slunce a mocí temné magie.
          Zvedl hlavu a rozhlédl se na hořící město kolem sebe. „Ta, kterou hledáš, už zde není a je skryta tvému
          zraku.“
          „Poslední z Azirovy krve se přede mnou nemůže skrývat napořád,“ řekl Xerath. „Najdu ji a učiním konec tomu
          zpropadenému rodu.“
          Nasus napřáhl sekeru – smaragd na ní byl popraskaný.
          „Raději zemřu, než abych to dopustil.“
          „Jak si přeješ,“ řekl Xerath a napřáhl paže, aby jej zasypal dalšími a dalšími salvami světla. Nasus se
          snažil, seč mu síly stačily, ale nedokázal je zastavit všechny.
          Xerath se k němu přiblížil a řekl: „Opakoval jsem tvému bratrovi stále dokola, jak jsi ho zradil a tajně jsi
          před ním skrýval svou žárlivost. Proklel tvé jméno a plakal, když mi říkal, jak tě roztrhá na kusy.“
          Nasus zavyl a postavil se na nohy. Pod Xerathem vybuchl plamen vulkanického ohně a mág zařval, když jej
          obklopil žár tisíce sluncí.
          Ale nestačilo to. Nikdy by to nestačilo. Při poslední bitvě byli Nasus s Renektonem na vrcholu svých sil. Nyní
          byl Nasus pouhým stínem svého dřívějšího já, zatímco Xerathova moc vzrůstala s každým stoletím.
        </p>
      </div>
      <div class="col-md-6 col-sm-12">
        <p class="v h text-center p-4">
          Mága poslední zoufalý útok nerozhodil a Nasus už neměl sílu pokračovat v boji. Xerathova magie jej nadzvedla a
          hodila s ním do trosek rozbořeného chrámu. Kámen kolem něj praskl a on cítil, jak jeho sluncem posílené kosti
          popraskaly jako třísky.
          Nasus se zastavil ve středu sutin; jeho nohy byly zlámané a bezvládně ležely pod ním. Jeho levá paže bezvládně
          visela po jeho boku, rozdrcená od ramene k zápěstí. Pokusil se zvednout pomocí zdravé ruky, ale projela jím
          otupující bolest v místech, kde byla zlomena i jeho páteř. Za nějakou dobu by se jeho tělo uzdravilo, ale jemu
          už žádný čas nezbýval.
          „Padl jsi tak hluboko, Nasusi,“ řekl Xerath a vznášel se k němu, z konečků jeho prstů odkapával tekutý oheň.
          „Kdybych dokázal potlačit nenávist za všechno, co jsi mi provedl, bylo by mi tě líto. Tvůj duch byl zlomen za
          ta dlouhá léta samoty a tíhy.“
          „Lepší být zlomen a tížen svědomím, než být křivopřísežník,“ zakašlal Nasus skrze ústa plná krve. „I s tou
          svou mocí nejsi nic než zrádce a otrok.“
          Cítil Xerathův vztek a těšilo ho to. Víc už mu nezbylo.
          „Já nejsem žádný otrok,“ řekl Xerath. „Azirův poslední čin bylo učinit ze mě svobodného muže.“
          Nasus byl ohromen. Xerath svobodným mužem? To nedávalo smysl...
          „Tak proč to všechno? Proč jsi Azira zradil?“
          „Azir byl hlupák a nabídl mi svůj dar příliš pozdě,“ odpověděl Xerath.
          Nasus zasténal bolestí. Roztříštěné kosti v jeho rameni se o sebe třely, jak začaly srůstat. Cítil, jak se mu
          do paže vrací síla, ale předstíral, že s ní stále nemůže hýbat.
          „Co uděláš, až budu mrtev?“ zeptal se Nasus, jelikož si vzpomněl, jak moc Xerath miloval zvuk vlastního hlasu.
          „Co se stane se Shurimou, pokud budeš jejím císařem?“
          Snažil se skrýt svou bolest, jak se jeho tělo zázračně uzdravovalo ze zranění, jež Xerath způsobil.
          Mág zakroutil hlavou a zvedl se z jeho dosahu.
          „Myslel sis, že si nevšimnu, že se tvé tělo obnovuje?“ řekl.
          „Tak pojď sem a postav se mi!“ zvolal Nasus.
          „Tvou smrt jsem si představoval tisíckrát,“ pronesl Xerath, když se zvedal k rozbořenému chrámu. „Ale v těch
          představách jsem to nikdy nebyl já, kdo tvůj život ukončil.“
          Nasus sledoval, jak mág zvedá praskající zdi chrámu a jak se k němu nahýbají, připraveny každou chvíli
          spadnout.
          „Ty padneš rukou Písečného řezníka,“ řekl Xerath a jeho tělo se rozpálilo jasněji, než kdy zářil samotný
          sluneční kotouč. Kamení a prach se zřítily. „Budu u toho, až z tebe vyrve maso a zpřeláme ti kosti.“
          Mág vyslal ke zhrouceným stěnám řetězy z bílého ohně a řekl: „Do té doby tě pohřbím pod písky stejně, jako jsi
          to udělal ty mně.“
          Xerath plál jako novorozená hvězda a zatáhl za ohnivé řetězy. Na město se jako lavina spustil hřmící déšť
          rozlámaného kamení a do ulic Vekaury se rozlil smrtící oheň.
          Země se jakoby trhala vejpůl a skála pod Nasusem se točila a nadzvedávala ve vodopádu ohlušujícího přívalu
          tekutého kamene. Zdi chrámu padly a pohřbily Nasuse pod stovkami tun trosek.
        </p>
      </div>
    </div>
  </section>
  <section>
    <h2 class="text-center tz karta">XII.</h2>
     <img class="card-img-top or" src="../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          A po temnotě přišlo světlo.
          Náznak horkého jasu. Sluneční světlo?
          Zprvu si nebyl jist, zda nejde o nějaký výplod jeho mysli, aby ulehčila jeho tělu přechod ve smrti.
          Tak takhle umírají Vyzdvižení?
          Ne, nebyl mrtvý. Uviděl sluneční světlo a ucítil jeho teplo na kůži. Protáhl si nohy a protočil ramena. Jeho
          končetiny byly zcelené, což znamenalo, že pod troskami strávil hodnou chvíli. Jeho tělo se hojilo rychle, ale
          netušil, jak dlouho byl v bezvědomí.
          Ať to bylo jakkoliv dlouho, bylo to příliš.
          Xerath byl na svobodě a silnější než kdy dřív.
          Nasus sáhl vzhůru a viděl, že kámen nad jeho hlavou tvořil dokonalý oblouk, který byl na dotek hladký jako
          sklo a hřál. I ve ztlumeném světle viděl, že je jeho povrch podobný zaschlé barvě rozmíchané na paletě malíře.
          Udeřil opakovaně pěstí tam, odkud vycházel proužek světla, dokud kámen konečně nepovolil a jeho úlomky
          nevpustily dovnitř silný žár. Zalilo jej světlo a on viděl, že z celého chrámu nezbylo nic než halda
          rozlámaných kamenů. Nasus se sehnul, aby zvedl ulomený kus oblouku, jenž ho ochránil. Obracel jej v dlani a
          studoval druhy kamenů, které v jediném kuse neměly co dělat.
          Vložil úlomek připomínající dýku do své tuniky a z trosek odešel. Zatímco se rozhlížel po ruinách, městem vál
          truchlivý vítr a jeho dech naplňovaly tiché nářky mrtvých.
        </p>
      </div>
      <div class="col-md-6 col-sm-12">
        <p class="v h text-center p-4">
          Město bylo srovnáno se zemí – nebo alespoň to, co jeho obyvatelé vystavěli na jeho ruinách. Nasus viděl, že
          velká část podloží, které vystoupalo na povrch, neslo stejné znaky jako onen oblouk, jenž mu zachránil život.
          Okraj každého povrchu se vlnil jako skelná přílivová vlna zmrazená v polovině náporu.
          A zespod té vlny, ochráněni před Xerathovým smrtícím ohněm, vycházely hrstky přeživších obyvatel Vekaury.
          Zpočátku se objevovali po jednom či po dvou, mžikali ve slunečním světle, ohromeni tím, že přežili.
          Nasus lehce přikývl a řekl: „Shurima ti děkuje, Taliyo.“ Poté se otočil a odešel z města.
          Zbytky Vekaury se vrátily zpět do své rozpadlé ulity, stejně jako když tudy Nasus kráčel naposledy. Rozpadlé
          stěny, roztříštěné základy a pahýly sloupů, které připomínaly mrtvé kmeny stromů ve zkamenělém lese. Už kdysi
          viděl podobné trosky; po prvním souboji se Xerathem, když padla Shurima. Tehdy jej vina donutila sklopit zrak
          od světa, ale tentokrát již tak neučiní.
          Xerath o Renektonovi mluvil jako o krvelačné pomatené šelmě, ale Nasus znal svého bratra lépe než proradný
          mág. Xerath viděl pouze zrůdu, která se z Renektona stala, a zapomněl, že pod povrchem se skrývá ušlechtilý
          válečník. Muž, který se bezelstně obětoval, aby zachránil život svému bratrovi. Bojovník, který bez jediné
          pochybnosti obětoval vše, aby zachránil svou domovinu před zrádcem. Xerath možná na všechno zapomněl, ale
          Nasus ne.
          Pokud Renekton přežil, ta část hrdiny v něm musela přežít také. Pokud by ji Nasus našel, mohl by svého bratra
          z propasti šílenství zachránit. Nasus dlouho věřil, že až se jednou s Renektonem střetne, jejich setkání
          skončí smrtí jednoho z nich. Až dosud.
          Nyní věděl, že to tak není. Nyní měl cíl. Azirova pokrevní linie přetrvala, stále ještě byla naděje.
          „Potřebuji tě, Renektone,“ řekl. „Bez tebe Xeratha zabít nedokáži.“
          Před ním volala poušť jeho jméno.
          Za ním písek pozřel Vekauru.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 azir p-4">
    <p class="karta uprostred1">Legenda</p>
     <img class="card-img-top or" src="../img/header.png" alt="header">
    <h3 class="card-text v uprostred1">Legenda o darkinech</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Darkinové jsou prokletí natřikrát – jednou starobylým nepřítelem, kterému čelili, podruhé pádem své slovutné
          říše a nakonec zradou, která je zatratila na celou věčnost.
          Když ikacijští povstalci v bitvě bláhově vypustili Prázdnotu, obranné vojsko Shurimy vedli jako vždy
          legendární Vyzdvižení. Tito boží válečníci, nabití silou Slunečního kotouče, se tyčili nad smrtelnými vojáky,
          třímali magii stejně snadno jako zbraně a nakonec zvítězili. Přesto si válečné hrůzy vybraly svou daň a ti,
          kteří přežili a pamatovali si je, už dost možná nikdy nebyli jako dřív.
          O několik století později, se ztrátou mocného Azira přesně v okamžik jeho Vyzdvižení, Shurima padla. Přestože
          boží válečníci byli podle všeho nesmrtelní, narodili se jako lidé – a jelikož neměli císaře, který by je vedl,
          mnozí z přeživších Vyzdvižených postupně začali ztrácet svůj účel, zatímco se na povrch prodrala jejich
          starší, malicherná ctižádost. Naučili se zakázanou magii a začali sami sebe vnímat jako právoplatné dědice
          světa.
        </p>
      </div>
      <div class="col-md-6 col-sm-12">
        <p class="v h text-center p-4">
          Roztroušené smrtelné obyvatelstvo tyto nové krutovládce pojmenovalo darkinové, což byla šeptem
          pronášená kletba, kterou bylo ze starého jazyka možné volně přeložit jako „padlí“.
          Ale ani darkinové nedokázali utéct před duševní chorobou, která z tak dlouhého boje proti Prázdnotě pramenila.
          Po staletích nesnadného spojenectví se nakonec obrátili proti sobě navzájem – a tak začala velká darkinská
          válka.
          Tento konflikt se rozšířil ze Shurimy do Valoranu a ještě dál. Odpadlí boží válečníci i vojska, která dali
          dohromady, byli nezastavitelní a rozdrtili mezi sebou celé národy. Zdálo se, že to bude konec všeho... až
          jednou runeterrští mágové nečekaně zjistili, jak zbývající darkiny polapit. Díky tajnůstkářství
          a vychytralému řemeslu bylo možné fyzickou podobu Vyzdvižených spojit
          s nebeskou silou v jejich srdcích a to vše svázat do zbraní, které používali. Když byli jejich vůdci uvězněni
          navěky, řádící hordy byly oslabeny
          a poraženy.
          Darkinské zbraně byly ukryty a mnohé z nich byly stráženy smrtelnými civilizacemi, které se po válce začaly
          rozrůstat. Bylo jasné totiž, že takovou moc je možné ukrýt, ale ne zcela zničit.
          A pokud taková moc padne do špatných rukou, darkinové jistě opět povstanou.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 azir p-4">
    <p class="karta uprostred1">Povídka</p>
     <img class="card-img-top or" src="../img/header.png" alt="header">
    <h3 class="card-text v uprostred1">Soumrak bohů</h3>
  </div>
  <hr class="tz h p-2">
  <section>
    <div class="row">
      <div class="col-xs-12 col-md-6 col-lg-4">
        <p class="v h text-center p-4">
          Pod rouškou noci přišli do mrtvého města, krčícího se ve stínu hory. Hordy čítající tisíc válečníků, z nichž
          každý nesl krvavý totem vypovídající o starověkých rodech Slunorozených Vyzdvižených, kteří je vedli.
          Město i kosti jeho obyvatel už dávno splynuly s pouští
          a rozeznat popel a kosti od písku už ani nebylo možné. Nad dunami se tyčily už jen ty nejvyšší věže: rozpadlé
          špice, které pochmurně zpívaly ve větru z říší, jež se nacházely za horou. Na rozbořeném podstavci stály dvě
          kamenné nohy bez trupu, na něž upírala krutý pohled napůl zasypaná ptačí hlava ležící v písku vedle nich.
          Kdysi pradávno se v tomto údolí, kde bylo město později postaveno, odehrála jedna důležitá událost.
          Toto místo značilo zrod Shurimy.
          A uvedlo do pohybu její konec.
          Na ten den si už nikdo nepamatoval... až na boží válečníky, kteří nyní vedli svá vojska proti čnícím
          rozvalinám města. Ti samí boží válečníci tehdy zabíjeli jeho obyvatele, když je jejich císař zradil. A když
          byli jeho lidé pobiti, nechali pak město vypálit a jeho jméno vyškrtnout z každé desky i obelisku, který ještě
          stál.
          Toto vyhlazení však nebylo nic jiného než marná zášť.
          Marná proto, že dítě, které bylo z tohoto města vzato do otroctví, bylo už dávno mrtvé a vzpomínka na jeho
          zrození mu zaživa k ničemu nebyla.
          Svým činem předtím zničilo císařství a rozťalo jejich bratrstvo.
          A tak boží válečníci pohřbili Nerimazeth a jeho lid pod vrstvy popela.
          ***
          Předlouhý tok času sňal ze svitku zlatavý lesk.
          Stejně jako z nás všech, pomyslel si Ta'anari. Přejel spárem po vyrytém seznamu jmen a čísel, pečlivých
          záznamů desátků z nově založené obchodní stanice Kha‘zhun na severu.
          Nově založené...?
          Kha‘zhun byl lidským městem už celá staletí, ten jejich divošský jazyk už jeho jméno stihl zkomolit na něco
          nového a ošklivého. Učenci mohl připadat obsah svitku zajímavý, ale tu jedinou hodnotu, kterou pro Ta'anariho
          měl, byl hmatatelný odkaz na dobu, kdy svět ještě dával smysl.
          Tato místnost kdysi byla archivem. Její mramorové stěny byly lemovány policemi plnými svitků, které
          zaznamenávaly poplatky císaři, zápisy o jeho válkách a dlouhé seznamy jeho skutků. Bylo to obrovské místo, ale
          střecha už se před několika staletími propadla a většinu podzemního prostoru zaplnil písek.
          Pocítil změnu ve vzduchu a vzhlédl od svého studia.
          Ve dveřích stála Myisha. Oproti jejich rozměrům byla maličká, ačkoliv Ta'anariho lebka s černou srstí by
          zavadila o horní rám – pokud by ještě dokázal stát zpříma. Její postava byla drobná, dokonce křehká, ale
          Ta'anari cítil, že je v ní hloubka, kterou on sám ještě tak úplně nepochopil. Kolem ramenou jí splývaly
          zlatavé vlasy, jaké měli lidé na chladném severu. Rysy měla mladistvé, ale její oči, jedno sytě modré, to
          druhé soumračně fialové, vyzařovaly moudrost převyšující její věk. Měla na sobě tenké hedvábí, barevné a zcela
          nevhodné do pouště, převázané u pasu tenkým provazem, ze kterého visel jediný zlatý klíč. Kolem krku se jí
          vinul zářivě růžový šál, jehož střapaté konce si omotávala kolem konečků prstů.
          „Jsou tady,“ řekla.
          „Kolik?“
          „Devět hord. Skoro deset tisíc válečníků.“
          Ta'anari přikývl a přejel si jazykem po zažloutlých tesácích. „Víc, než jsem čekal.“
          Pokrčila rameny a řekla: „Musí tu být všichni.“
          „Za ta staletí bylo prolito až příliš mnoho krve,“ opáčil. „Příliš mnoho nenávisti. Představa, že by mezi námi
          mohl být mír, je trnem v oku mnoha
          z nich.“
          Myisha nad tou bláhovostí zavrtěla hlavou. „Tahle nekonečná válka už si vyžádala tolik životů. Tobě se
          podařilo zabít víc členů vlastního druhu než těm pekelným hrůzám.“
          Výtka za její prostořeký tón Ta'anarimu odumřela na silném jazyku. Koneckonců měla pravdu.
          A právě proto přece svůj druh povolal, no ne?
          „V okamžiku, kdy Azir padl, byla válka mezi Slunorozenými nevyhnutelná,“ pronesl Ta‘anari, odložil svitek a
          vstal od svého studia starověkých dějin. „Když byl pryč, naše ctižádost nabobtnala až příliš, než aby nás mohl
          některý z nás vést. Měli jsme tolik vidin toho, čím by budoucnost měla být, ale každý z nás byl příliš
          oslabený, než aby je uskutečnil.“
          „V tom případě se možná od smrtelníků zase tak moc nelišíte.“
          Kdysi by býval zabil každého, kdo by takovou myšlenku pronesl, ale staletí válek a nezměrný rozsah masakrů,
          který rozpoutali, byly důkazem toho, že je to pravda.
          Ta'anari si nedokázal jasně vzpomenout na to, jak Myisha vstoupila do jeho služeb. Životy smrtelníků byly tak
          pomíjivé, že si sotva všímal toho, že jeden zemřel a druhý ho nahradil. Ale Myisha jeho pozornost upoutala víc
          než všichni ostatní. Zčásti za to mohla ta vzdorovitá drzost, ale to nebylo všechno. Měla vhled do myslí
          smrtelníků, který on a celý jeho druh postrádal od doby, kdy své lidství vyměnili za vyšší moc.
          Ta'anari naposledy kráčel jako člověk kdysi hrozně dávno. Sotva si vzpomínal na pocity smrtelníků či na
          vnímání neúprosného pochodu času. Prastará magie a výheň Slunečního kotouče ho přetvořily, překovaly syrovou
          hmotu jeho smrtelného těla na tělo boha.
          Nedokonalého a zlomeného boha, ale i přesto nadpozemského.
          Jeho podoba v bronzové zbroji měla tvar pantera, shrbeného věkem
          a válkou, ale pořád mocného. Srst na jeho trupu těla kdysi bývala leskle černá, ale jeho čenich i končetiny
          byly prokvetlé šedinami, přestože si podobu obnovil, jak nejlépe dovedl. Ta'anariho pohled dokázal zastrašit
          celé armády, ale v jednom zjizveném důlku teď byl naprasklý rubín a ve druhém přimhouřené jantarové oko,
          zvlhlé beznadějí. Páteř měl zkroucenou po ráně sekerou, kterou utrpěl během bitvy o řeku Kahleek. Byl to tak
          mocný úder, že ani jeho planoucí regenerační síla nedokázala ty škody zcela napravit.
          Zvedl ze stolu zbraň, velkolepý Chalicar se čtyřmi čepelemi. Cítil dokonalé vyvážení zabijáckých ostří, ba co
          víc, cítil tíhu očekávání, které zbraň ztělesňovala. Povzdechl si a hodil si ji do postroje, který měl přes
          rameno, načež se odbelhal k Myishe.
          Přestože se hrbil pod tíhou času a starých ran, byl mnohem vyšší než ona. Válka Slunorozených – ačkoliv
          ostatní pro ni měli jiný, temnější název – si vyžádala strašlivou daň v počtu životů jejího druhu, ale ona se
          ho přesto nebála.
          Občas z ní cítil jakousi lítost.
          Jindy zdrcující opovržení.
          Vložila svou drobnou, holou ručku do jeho obří pracky. „Jsi pořád boží válečník, Ta'anari,“ řekla, „připomeň
          jim, co to kdysi znamenalo, a získáš si je na svou stranu.“
          „A co když nebudou poslouchat?“
          Usmála se. „To je prosté. Všechny je zabiješ.“
          Jeho životanoši na něj čekali v pískem zasypané předsíni. Kdysi to byli královny a vládci říší smrtelníků, ale
          když stanuli proti Ta'anariho neporazitelné hordě, přísahali věrnost svých mečů jemu.
          Je lepší bojovat po boku božího válečníka, než se jím nechat rozdrtit.
          Teushpa se uklonila, když k ní přišel. Svalnaté paže měla pokryté tetováním a omotané nefritovým vinutím.
          Vzdorovitá, leč věrná – byla tou poslední, kdo nabídl svou krev. Sulpae byla zrozená z pouště a její rod sahal
          do dob ještě před Azirovým otcem. Když ho uviděla, udeřila svým dlouhým kopím do země. Na vyholené hlavě měla
          mřížku jizev a každé křížení bylo propíchnuté zlatými korálky.
          Idri-Mi, pyšná a statná, držela svou sekeru s dlouhým topůrkem na rameni. Její dvoubřité čepele byly těžší,
          než většina lidí dokázala uzvednout. Byla to královna z východu, jejíž máti a pramáti pro něj kdysi bojovaly.
          Její bledá pleť byla jako slonovina, v dlouhých černých vlasech visely stříbrné háčky.
          Ta'anari se postavil před tři válečnice.
          Nedělaly mu tělesnou stráž; ochranu od nižších bytostí nepotřeboval. Místo toho sloužily jako symboly jeho
          vůle. Toho, jak dokázal ovládnout hrdé válečníky, kteří ho chtěli zabít, a navíc byly natolik silné, že mu
          dokonce skutečně mohly ublížit.
          Jeho bratři a sestry z padlého bratrstva si své životanoše vodili také, ale žádný z nich nebyl tak lítý jako
          ti jeho.
          Přesto se mu ani jedna z žen nedívala do očí, když mluvil. Setkat se pohledem s božím válečníkem znamenalo
          zemřít.
          „Za ta staletí své existence jsem viděl spoustu životanošů, ale vy budete mé poslední,“ pronesl Ta'anari.
          Snažil se v jejich tvářích najít náznaky nějaké reakce, ale ty roky služby je zbavily veškerých slabin – citů.
          Byly bez výrazu stejně jako padlé sochy roztroušené kolem ostatků mrtvého města. „Vím to
          s naprostou jistotou. Poznám to podle toho trpělivého lesku ve vašich očích
          a podle těch nočních můr, které se mi honí hlavou, když vyprchají Myishiny elixíry. Jste všechny věrné, ale
          prahnete po mé smrti.“
          Nemihl se v Teushpiných očích záblesk? Kdysi by jí za takový přešlap
          v sebeovládání serval maso z kostí, ale jeho chuť po masakru za ta staletí zeslábla.
          „Nemohu vám to mít za zlé,“ pokračoval. „Co můj druh nabízí tomu vašemu než smrt a hrůzu? V minulém věku
          Slunorození tento svět za strašlivou cenu zachránili, ale nyní jsme ho přivedli na pokraj zkázy. Dny slávy
          hordy Vyzdvižených jsou dávno pryč. Zastínila je temnota našeho válčení a až příliš prchavé vzpomínky vás
          smrtelníků.“
          Jeho poslední slova poskvrnila hořkost, kterou mírnilo jen to, že věděl, že on a jeho bratři si za tohle
          všechno můžou sami. Samolibá pýcha, válkou poničené duše a prastaré šarvátky, to všechno dohromady stvořilo
          čepel, která přeťala řetěz jejich povinností.
          Ta'anari roztřeseně vydechl. Více než tisíc let bojoval proti tomuto okamžiku, ale nyní byl tady a věděl, že
          smrt není nic, čeho by se měl bát.
          „Pokud tuto noc přežijete, přivítáte rozbřesk jako svobodné. Až vyjde slunce, vraťte se ke svému lidu a
          řekněte jim, co jste tu viděly a slyšely.“ Otočil se. „Myisho, je všechno připraveno?“
          „Ano. Čekají v amfiteátru.“
          Ta'anari přikývl. „Tak to skoncujme.“
          Tento prostor nebyl navržen jako amfiteátr. Sloužil v Nerimazethu jako tržiště, ale Ta'anariho otroci ho
          vyrvali z náručí pouště a jeho magie ho přetvořila žárem tak silným, až písek zesklovatěl. Nyní to byla aréna
          z foukaného skla; kaldera plná kouřové černě, mořské zeleně
          a nadpřirozených duhových barev. Od jejího povrchu se odráželo měkké světlo měsíce ve vznášejících se
          stříbřitých závojích.
          Ta'anari prošel do arény širokým obloukem ve tvaru zamrzlé mořské vlny. Ve vzduchu houstlo napětí, což se dalo
          jen čekat, když bohové svolali své válečné hordy.
          Deset tisíc mužů a žen zaplnilo stupňovité úrovně amfiteátru, šampioni božích válečníků se shromáždili pod
          nimi. Žádná čepel nebyla obnažená, ale všechny byly připraveny na rozkaz svého pána rozpoutat orgie masakru.
          Ta'anari pohledem přeletěl ostatní Slunorozené – bratry a sestry, kdysi sjednocené neporušitelnými pouty lásky
          a povinnosti, která, jak ukázal čas, byla křehká jako sklo. Vytvořila je nepředstavitelná síla, načerpaná ze
          světa mimo chápání, aby vysochala jejich smrtelná těla způsobem, který nikdo živý nedokázal zopakovat.
          Ale naše mysli jsou stále smrtelné, pomyslel si, a překvapivě slabé.
          Syphaxův pohled nabídl porozumění. Ze Ziganta vyzařovalo znechucení.
        </p>
      </div>
      <div class="col-xs-12 col-md-6 col-lg-4">
        <p class="v h text-center p-4">          
          V Xuuyanovi se zračilo neskrývané opovržení. Byla to právě Xuuyanova sekera, která u Kahleeku Ta'anariho
          ochromila. Boží válečník se želví hlavou plivl na zem, když se Ta'anari dobelhal do středu amfiteátru.
          Shabaka a Shabake, jasnovidná dvojčata s havraním peřím, ani nezvedli zrak, byli až příliš zabraní do sesílání
          znamení pomocí zkamenělých prstů. Valeeva sledovala Ta'anariho se stejnou povýšenou přezíravostí, jak to vždy
          dělával její bratr – jediný člen jejich rozeklaného společenství, který se naštěstí nedostavil.
          Vlk Cebotaru přecházel sem a tam a netrpělivě čekal, až toto konkláve skončí. Jeho válečná horda pustošila
          daleký sever a země za západním mořem. Ze všech ostatních byl Cebotaru nejblíž tomu, aby tuhle krvavou remízu
          prolomil.
          Naganeka ze Zuretty vše sledovala zpod své kutny a její dlouhá šupinatá róba splývala po celé svinuté délce
          jejího těla. Jejím jedem oslepení životanoši stáli připraveni tlumočit její slova, pokud by se vůbec uráčila
          nějaká utrousit. Nikdo z nich neslyšel její sykavkový šepot už přes pět set let.
          Úctu projevil pouze Enekai. Předstoupil vpřed. Jeho kůže byla protkána novými sytě černooranžovými pruhy.
          Zatímco Ta'anari byl shrbený
          a ohnutý, Enekai nesl svůj věk hrdě, s jasnýma očima a silou, kterou dlouhé roky válčení nezlomily. Kdysi
          dávno vystoupali po zlatých schodech ke Slunečnímu kotouči společně, ruku v ruce, zatímco je spalující světlo
          nabíjelo nebeskou mocí. Enekai nesl Ta'anariho zraněné tělo při ústupu
          z Ikacie. Spolu se svým bratrem bojoval v blátě u Kahleeku a stál proti němu jako nepřítel u Ledovcového
          Kotviště.
          Když budete žít tak dlouho jako my, kolesa se otočí mnohokrát.
          Enekai vzal Ta'anariho tlapu do té své. „Ta'anari.“
          „Enekaii.“
          Víc nebylo třeba říkat. Tato výměna jmen obsáhla zkušenosti, radost, ztráty
          i bolest srdce, které vydaly za několik životů. Byly to bytosti vyzdvižené jako bohové. Bezvýznamná slova byla
          pod jejich úroveň.
          Enekaiovy oči se zúžily, když pohledem zachytil o zbraň, kterou měl Ta'anari přehozenou přes rameno. Otevřel
          ústa, aby promluvil, ale Ta'anari velmi nepatrně zavrtěl hlavou.
          „Doufám, že víš, co děláš,“ zamručel Enekai a vrátil se na své místo na okraji amfiteátru.
          Ta'anari se nadechl; tento okamžik si už za ty roky nacvičoval mnohokrát, neboť chápal, že jediné špatné slovo
          může celé jeho úsilí zhatit ještě dřív, než to začne. Jeho druhové byli boží válečníci a byli stejně tak
          nadutě namyšlení a popudliví, jak to u bytostí s takovým egem bývá.
          „Bratři a sestry,“ řekl a magicky stvořená akustika roznášela jeho slova po celém amfiteátru. „K takovémuto
          setkání Slunorozených nedošlo od tasení tisíce před hradbami Parnesy.“
          Viděl pár přikývnutí, jak se mezi potemnělými uhlíky v jejich duších zavrtěla živá vzpomínka na to, kým kdysi
          bývali.
          A teď na ni navaž. Mluv, jako bys mluvil ke každému z nich.
          „Rozhlížím se a vidím moc,“ pokračoval a každé slovo pronášel vášnivě
          a věřícně. „Vidím bohy, kteří kdysi vedli smrtelníky – bytosti ušlechtilé, mocné a hodné uctívání. Někteří
          říkají, že je naše prastaré bratrstvo
          v troskách. Pomocí starobylého jazyka nám říkají darkinové, ale když vás tu teď vidím, je jasné, že to slovo
          je lež.“
          Ta'anari na okamžik přestal, aby se do nich ta lichotka plně vsákla. Pro většinu z nich bude prázdná, neboť
          chorály zmučených poddaných na ně pěly chválu dnem i nocí… pod pohrůžkou smrti.
          Ale dost těch ostatních by ji mohlo ochotně přijmout, čímž by si je získal na svou stranu.
          „Všichni si pamatujete, jak jsme pochodovali bok po boku, když Setaka vedla naši hordu Vyzdvižených, abychom
          rozšířili císařovu říši až do samých krajů světa. Vím, že já si to pamatuji dobře. Byl to věk slávy, věk
          hrdinů! Cebotaru, spolu jsme letěli na soumračných dracích až k samému vrcholu světa, kde je veškerý čas jako
          jeden, a byli jsme svědky stvoření vesmíru.“
          Otočil se a ukázal rukou na Syphaxe.
          „Syphaxi, můj bratře, spolu jsme vedli válku proti obludám z propasti, když se vyřinuly z oceánské trhliny na
          východním pobřeží. Bojovali jsme deset dnů a nocí, ocitli jsme se až na samé hranici výdrže, ale zahnali jsme
          je zpátky. Zvítězili jsme!“
          Syphax přikývl a Ta'anari viděl, jak se vzpomínka na tuto válku prohnala jeho šupinatým tělem v podobě
          nachových, černých a červených vln.
          „Já o té době nemluvím,“ řekl Syphax a jeho mnohé oči se zahalily kouřem. „Sedm tisíc zlatých shurimských
          válečníků tam na rudém pobřeží zemřelo. Živí jsme se vrátili jen my dva.“
          „Ano, za to vítězství jsme zaplatili strašlivou cenu, bratře – tělem i duší. Ale že to byl pořádný boj!
          Smrtelníci tehdy ten oceán přejmenovali na počest našich skutků.“
          Syphax zavrtěl hlavou. „Tvá paměť vynechala ty hrůzy, které jsme ten den viděli, Ta'anari. Nech si ty svoje
          proslovy o slávě. Nebudu je poslouchat. Když zavřu oči, pořád slyším křik těch, o které jsme přišli. Znovu
          prožívám to, jak je ty… věci zabíjely. Ba co hůř, jak je vymazávaly ze světa a doslova polykaly jejich duše.
          Takže mě ušetři těch nablýskaných vzpomínek, já je nepoznávám.“
          „Ano, byly to dny plné krve a ano, je možné, že je velebím,“ opáčil Ta'anari. „Ale já mluvím o tom, jak by nás
          svět měl znát a jak by si nás měl pamatovat. Jako mocné hrdiny, kteří vévodili světu v čele neporazitelných
          armád pod velením nesmrtelného císaře, který–
          „Ale Azir přece jen zemřel,“ odsekl Xuuyan a postavil svou silnou dlouhou sekeru na zem tak tvrdě, až sklo pod
          ním prasklo. „Zemřel, a když v našem čele nebyl, Slunorození upadli do války. Z toho, co bylo předtím, zbyl už
          jen prach a popel. Nezáleží na tom. Takže jestli si myslíš, že nám připomeneš tyhle zlaté vzpomínky a tím
          tenhle střet ukončíš, pak jsi propadl šílenství hlouběji než kterýkoliv z nás.“
          „Připomenout vám to, kým jsme kdysi bývali, je pouze část důvodu, proč jsem vás sem svolal,“ řekl Ta'anari.
          „Tak ten účel buď řekni, nebo nás nechej dál zabíjet se navzájem.“
          Ta'anari se pokusil napřímit, ale nepodařilo se mu to, neboť jeho zkroucené kosti na zádech vrzaly jako
          ohýbaná větev. Páteří mu projela bolest jako ostré drápy obludy zrozené z Prázdnoty.
          „To je to staré zranění, Xuuyane,“ řekl. „Nikdy se úplně nezahojilo. Pamatuješ, tam u Kahleeku?“
          „Jistě, že si to pamatuju, mrzáku,“ zavrčel Xuuyan. „Pamatuju si každý úder, který jsem zasadil od okamžiku,
          kdy jsem vykročil ze světla velkého kotouče. Každý z nás tady může vyprávět o velkých skutcích i zradách po
          boku těch, kterým jsme kdysi říkali bratři a sestry.“
          „Ty a já, spolu jsme drželi linii tam, kde kdysi stála Ikacie. Víc než jednou jsi mi zachránil život.“
          „Ty dny už jsou pryč,“ odsekl Cebotaru. Kvůli čím dál většímu znetvoření jeho čelisti mu bylo sotva rozumět.
          „A v minulosti taky musí zůstat.“
          „Proč?“ dožadoval se Ta'anari a blížil se k němu. „Proč musí zůstat
          v minulosti? Copak nejsme Vyzdvižení ze Shurimy? Nejsme jen pouzí avataři, jsme bohové! Co je realita jiného
          než to, čím se rozhodneme, že by měla být? Každý z nás by dokázal celému tomuto světu vládnout sám, ale místo
          toho jsme propadli malichernému hašteření, vedeme války z důvodů, které už nedávají smysl, dokonce ani těm
          několika málo z nás, kteří si je ještě pamatují.“
          Popocházel sem a tam a navzdory sobě samému zněl panovačně a kriticky.
          „Zigante, tys věřil, že bychom měli všechno znovu vybudovat z trosek, pokračovat v Azirově odkazu. Enekaii, ty
          jsi chtěl založit nové království. Valeevo, ty jsi se svým bratrem viděla zášť v každém oku a chtěli jste se
          mstít za urážky skutečné i smyšlené.“
          „Všechny byly skutečné,“ zasyčela zpod své alabastrové kůže protkané fialovými žilami a její jedovaté ostny se
          jí vzpřímily na ramenou.
          Ta'anari si jí nevšímal. „Každý z nás viděl jinou cestu do budoucnosti, ale místo toho, abychom využili svých
          sil Slunorozených a spolupracovali na dosažení něčeho božského, rvali jsme se jako mrchožrouti nad čerstvou
          mrtvolou. Ano, Setaka byla dávno mrtvá a takové, jako byla ona, už nikdy neuvidíme. Ano, Azir byl zrazen a
          naše císařství bylo v troskách, jeho lid byl roztříštěný a vyděšený. Shurima potřebovala silného vůdce, který
          by stanul v čele jejího znovuzrození, ale nezbyl tu nikdo jiný než my, zlomené zrůdy, které nahlížely do
          propasti příliš dlouho a pocítily, jak jim její hrůzy pokřivují mysl až na hranici šílenství a sebezničení.“
          „Takže místo obnovy jsme bojovali o zbytky mrtvé říše, zatímco jsme spalovali zbytek světa na prach. I teď nám
          přijde vyhlazení veškerého života schůdnější než nalezení společného cíle. Jednotlivě jsme silní, ale
          společně...? Není nic, co bychom nedokázali. Nic. Kdybychom chtěli, mohli bychom se vrhnout na nebeské brány,
          nechat tento popelavý svět za sebou a vytvořit novou říši někde za hvězdami!“
          Ta'anariho hlas poklesl, obtěžkán lítostí.
          „Ale my nechceme. Děláme to, co dělají nižší bytosti. Zabíjíme se navzájem ve válce, která trvá mnohokrát déle
          než kterákoliv jiná, kterou jsme vedli.“
          A pak jeho hlas zesílil a rozlehl se až do odlehlých koutů amfiteátru.
          „Ale takhle to být nemusí, teď už ne!“
          Ta'anari si sáhl přes rameno a chopil se svého Chalicaru. Při pohledu na tu prastarou zbraň se amfiteátrem
          prohnalo šokované mručení.
          „Tohle si pamatujete všichni,“ řekl. „Tato zbraň patřila Setace, té nejlepší
          a nejušlechtilejší z nás všech. Pochází zpoza hory a stála tasená při zrodu Shurimy. Je to čepel, kterou
          jednoho dne bude nosit Sivunas Alahair, Vyvolávač deště. V jeho rukou to bude zbraň nesmírné zkázy, anebo
          symbol sjednocení.“
          Pozvedl Chalicar tak, aby ho jeho druzi viděli. Jeho okraje zlatavě zářily, byly utvořeny kosmickými silami
          mimo tento svět mocnostmi, které nechápali ani ti nejmoudřejší v Shurimě. Ta'anari viděl jejich zbožnou úctu,
          jejich úžas i hrdost.
          Ale především viděl jejich touhu tuto zbraň vlastnit. Xuuyan udělal jeden krok směrem k němu.
          No samozřejmě, že to bude Xuuyan.
          Boží válečník roztočil svou sekeru a Ta'anari si připomněl tu strašlivou bolest, když mu její obsidiánová
          čepel rozťala zbroj a roztříštila páteř.
          „Zabiju tě a vyrvu ho z tvých mrtvých rukou,“ řekl Xuuyan a na jeho zobaté lebce se roztáhl široký úškleb.
          „Stanu se pak díky tomu vůdcem?“ Na ramenou mu bujel chitinový krunýř, posetý výrůstky kostěných bodáků a
          železných čepelí. Ani ve své nejlepší formě ho Ta'anari nedokázal porazit.
          Ale od Kahleeku už uběhla spousta staletí a Ta'anari se od té doby naučil novým trikům.
          „Budeš s tím bojovat proti mně?“ zeptal se Xuuyan a ukázal svou sekerou na Chalicar.
          „Ne,“ řekl Ta‘anari a otočil se, aby ho předal Myishe.
          Byl tak těžký, že ho skoro neunesla, ale zamrkala a on z ní opět vycítil to vrtošivé pobavení, jako by jí
          pohled na bohy chystající se k boji připadal zábavný.
          Xuuyan si odfrkl. „Takže jak? Postavíš se mi neozbrojený? O to tady jde? Chceš tady zemřít, před zraky svých
          příbuzných bohů?“
          „Ani to ne.“
          „Na tom nesejde, tvoje důvody mě nezajímají,“ řekl Xuuyan, „dokončím to, co jsem začal tehdy u té řeky.“
          Jeho výpad byl jako lavina – řvoucí, nezadržitelný hrom, který byl tak smrtící jako nevyhnutelný. Ta'anari už
          kdysi viděl, jak takový útok rozdrtil celé falangy, skolil obry a roztříštil brány pevností na kusy.
          Ta'anari klesl na jedno koleno a položil dlaně na skleněnou podlahu amfiteátru. Cítil, jak stavbou protékají
          proudy magie jako zlatavá vlákna síly, která ho spojují s každou živou bytostí, jež na ní stála. Smrtelníci
          byli jako drobné jiskřičky stoupající z ohně, prchavé a bezvýznamné, ale boží válečníci byli jako novorozená
          slunce vířící magií.
          Napojil se na jejich moc, přesně jak ho to naučila Myisha. Načerpal dávku prokletého předvědomí Shabaky a
          Shabake a cítil, jak se v něm kroutí jejich mimozemské smysly. Jeho prastarým tělem se jako vlna prohnala
          Syphaxova ještěří hbitost. Zigantův hněv a Enekaiův smysl pro spravedlnost.
          Ta'anari zavřel oko, neboť nyní věděl, kam Xuuyanův rychlý výpad dopadne.
          Vrhnul se stranou, přičemž čepel jen o vlásek minula jeho hrdlo. Xuuyan kolem něj proletěl jako blesk a
          Ta'anari se rozmáchl a chytil jeden ze zakroucených rohů svého útočníka. Vyšvihl se Xuuyanovi na záda, zatímco
          jeho někdejší bratr zuřivě řval.
          Boží válečník se překulil ve snaze Ta'anariho odhodit, ale ten se držel příliš pevně. Bezděčný dar
          jasnovidných dvojčat Ta'anarimu umožnil očekávat každý divoký a vzpurný pohyb, který jeho sok podnikl. Xuuyan
          si přehmátl sekeru a máchl jí přes rameno jako kajícník s ostnatým bičem. Ta'anari uhnul na stranu, zatímco
          čepel dopadla a zasekla se hluboko a krvavě do Xuuyanovy nepřirozené zbroje.
          Slunorozený rozhněvaně zařval a vyrval si sekeru ze ztvrdlého masa, ze kterého se řinula krev. Jeden z jeho
          rohů visel za šlachovitá vlákna
          a Ta'anari ho z krunýře vytrhl. Byl slonovinově bílý a zahnutý jako šavle, hrot měl zasunutý do železa ostrého
          jako jehla.
          Xuuyan drtivě narazil do stěny amfiteátru a roztříštil ji na střepy ostré jako břitva. Do arény popadaly
          zástupy smrtelných těl, jen aby byly rozdrceny pod nohama bojujících božích válečníků. Xuuyan setřásl
          Ta'anariho ze zad. Ten přistál drsně na zemi, ale stále svíral naostřený roh.
          Xuuayn se otočil a máchl svou sekerou k zemi jako při popravě, ale Ta'anari se vrhl na stranu a podlaha
          vybuchla v bouři skleněných nožů. Xuuyan mu svou zkroucenou nohou místo toho dupl na trup a přišpendlil ho k
          zemi. Cítil, jak mu praskají žebra a jeden úlomek mu probodl plíci. Ta váha byla obrovská a snadno by ho
          dokázala rozdrtit jako hmyz.
          „Chalicar bude můj!“ zařval Xuuyan.
          Z ozbrojeného krunýře božího válečníka se napjala kožnatá lebka připomínající přilbu, krk měl bledý a plný
            tepajících žil. Jeho vypoulené černé oči bez duše se těšily na to, že zabije dalšího protivníka. Jak slíbil,
            Xuuyan hodlal dokončit, co začal tehdy na březích řeky Kahleek.
            „Ne,“ procedil Ta'anari skrz krví zbrocené tesáky. „Nebude.“
            Vypustil příval nově naučené síly, kterou zbytek jeho druhu neznal. Zamrkal – přemohl ho strašlivý pocit,
            jako
            by ho někdo hodil do nekonečného víru, do tunelu obklopeného odpornými příšerami, jež číhaly hned za prahem…
            Tento pocit trval jen zlomek sekundy, ale jemu to přišlo jako celá věčnost.
            Otevřel oči a opět seděl na Xuuyanovi, jehož smrtící sekera se obloukem řítila k zemi. Za ním se ozvala
            velká
            rána vytlačeného vzduchu, jak se prchavý portál zavřel.
            Ta'anari pozvedl zakrvácený roh vysoko nad hlavu a vrazil ho Xuuyanovi do oka.
            Hrot se božímu válečníkovi zabořil hluboko do lebky a Ta'anariho nelidská síla roh celou délkou zarazila do
            hmoty Xuuyanova mozku.
            Byl to lítý smrtící úder, ale Xuuyan dál stál zpříma, protože jeho tělo Vyzdviženého ještě nebylo ochotno
            připustit si, že je mrtvé. Ta'anari uskočil, když se ohromný boží válečník sesunul na kolena. Znělo to, jako
            když se bortí hora. Xuuayn se překulil na bok a jeho zbývající oko zíralo na svého zabijáka výrazem němého
            nepochopení. Jeho zobatá ústa se stále pohybovala, ale nevydávala žádná slova.
            Ta'anari zalapal po dechu, jenž se mu vzdouval v krví zpěněných plicích. Slyšel, jak Myisha potěšeně
            vykvikla
        </p>
      </div>
        <div class="col-xs-12 col-md-6 col-lg-4">
          <p class="v h text-center p-4">
            
            a tleskala jako pyšný učitel, jehož potěšil velký pokrok jeho žáka.
            Z toho zvuku se mu dělalo špatně.
            I kdyby šlo všechno přesně podle plánu, předpokládal, že bude muset zabít alespoň jednoho svého bratra. Ale
            vůbec se na to netěšil. S Xuuyanem si nikdy nebyli blízcí, ale bojovali bok po boku za slávu Shurimy tehdy,
            když jim ještě žehnalo slunce a plnilo jejich těla silou.
            Poklekl vedle svého padlého soupeře a položil na jeho hlavu srstnatou ruku. Krev se leskla ve světle dračích
            hvězd. „Je mi to opravdu líto, bratře,“ zašeptal.
            Xuuyanovi šampioni úzkostlivě zařvali. Ne proto, že kvůli svému padlému bohu truchlili – na to Xuuyana až
            příliš nenáviděli –, ani kvůli touze se mstít. Řvali kvůli svým vlastním životům, které právě propadly.
            Vražedné čepele vyklouzly z pochev válečných tlup a připravily se po jejich bocích.
            Boží válečníci své otroky učili dobře.
            Lidé bez boha, který by je chránil, nebyli ničím jiným než havětí, kterou je třeba vyhladit, alespoň tak se
            to
            vždy tradovalo.
            „Zadržte!“ vykřikl Ta'anari. „Šampioni, zadržte své meče!“
            Tyto válečné tlupy nebyly jeho; ale byl Slunorozený a ta úžasná autorita
            v jeho hlase jim zabránila provést to, k čemu se chystaly. Ostatní boží válečníci s otevřenými ústy zírali v
            podivu nad tím, co Ta'anari právě udělal. Naganeka ze Zuretty se přesunula kupředu a sklonila svou horní
            část
            těla, aby prozkoumala Xuuyanovu chladnoucí mrtvolu. Z jeho těla stoupal bledý kouř, jak nebeská energie
            vyprchávala z jeho smrtelného masa.
            Odrhnula si kutnu a odhalila spoustu svých hypnotických očí lemovaných popelem i šupinaté rty, ze kterých
            čněly dlouhé ebenové tesáky. Naklonila se nad ranou na Xuuyanově zádech a jazykem mrštně ochutnala jeho
            smrt.
            „Rhaast bude zklamaný,“ řekla svým vlhkým plazím syčením. „Zapřisáhl se, že Xuuyana zabije osobně.“ Její
            jedem
            oslepení životanoši, kteří se trousili za ní, plní nejistoty, neboť nevěděli, co mají dělat, když teď jejich
            zlořečená bohyně promluvila nahlas.
            Ostatní zdráhavě vykročili kupředu. Enekai a Syphax sledovali Ta'anariho s nově nalezenou úctou. Ostatní se
            soustředili na Xuuyanovu smrt, ale byli svědky toho, jak Ta'anari udělal něco nemožného, i na poměry božího
            válečníka.
            Shabaka a Shabake kroužili kolem mrtvoly. Jejich zakrslá křídla se rozrušeně třepotala. Pach smrti se kolem
            nich vinul jako závoj – zkáza, která se jich všech dotkla, byla nejviditelnější právě na těch dvou.
            Onyxové oči, oči, které toho viděly až příliš, se mihotaly sem a tam. „Říkali jsme mu, že dnes zemře, že
            ano,
            sestro?“ řekl Shabaka.
            „Nikdy nás neposlouchají, že ne?“ odpověděla Shabake.
            Shabaka se uchichtl. „Ne, ne, šílené havrany nikdy neposlouchají. Co my víme? Jenom všechno!“
            „Vy jste tohle předpověděli?“ dožadoval se Zigantus.
            „Ano, ano, viděli jsme, jak se na ten svůj roh podívá hodně zblízka. Říkali jsme mu to, ale on se jen smál.“
            „Teď už se nesměje, že ne, bratře?“
            „Ne, sestro.“
            „Co jste ještě viděli?“ zeptal se Syphax.
            Jasnovidná dvojčata se schoulila k sobě, šeptala si a přehazovala si mezi sebou malé kosti. Jejich mysl byla
            roztříštěna během bitvy o zapečetění Velké průrvy v Ikacii. Nikdo, ani boží válečník, nedokázal ustát pohled
            těch titánských bytostí, které pozorovaly a obývaly Propast, aniž by se jim trochu nepokřivila příčetnost.
            Shabake se zamračila. „Budoucnost příliš spletitou, než aby šla rozeznat...“
            „A příliš mnoho možných pokračování přítomnosti, než aby bylo jedno
            z nich zřetelné,“ dodal Shabaka. „Než abychom si byli jistí.“
            „Dnes možná všichni zemřeme. Nebo jen někteří z nás,“ pronesla Shabake. „Anebo nikdo. Možná teď zabiješ
            Ta'anariho, Zigante, a my všichni budeme moct žít dál.“
            „Žít, abychom se mohli jindy zabít!“ zachechtal se Shabaka.
            „To ona to tak chce. Ona je ten kamínek, který spustí lavinu.“
            „Mluvte jasně!“ dožadoval se Zigantus. „Kdo chce co? Kamínky? Laviny?
            O kom to mluvíte?“
            „O ní!“ zavřeštěl Shabaka a ukázal prstem za Ta'anariho na drobnou Myishu. „To ona je světélkem v očích
            bohů.“
            Myisha si přitiskla Chalicar na prsa jako dítě, které se drží čepele svého otce.
            Cebotaru zavrčel a zvedl Ta'anariho na nohy. Vlkovo tělo bylo útlé, přesto nesmírně silné. Jeho čtyři
            šlachovité paže se šedivou srstí zatínaly pěsti
            s velkými drápy. „O čem to mluví?“ zahřímal. „Tamta, co je zač?“
            Ta'anari skousl výkřik bolesti z toho, jak se mu o sebe otřely pokroucené kosti jeho páteře. „Je to pouhý
            smrtelník, nic víc,“ řekl.
            „Tys nikdy neuměl lhát,“ řekl Cebotaru a odhalil dlouhé, zahnuté tesáky. „Pravdu, bratře, nebo ti vyrvu
            hrdlo
            tak rychle, že nestačíš ani mrknout.“
            „Pomohla mi najít Chalicar,“ řekl Ta'anari.
            Cebotaru zavrtěl hlavou. „Chalicar pohřbil Učenec spolu se Setakou, když ukryl její tělo do ústraní po zkáze
            Ikacie. Jak je možné, že pouhý smrtelník věděl, kde ho má hledat?“
            „To nevěděla, ale zavedla mě k Nasusovi.“
            Ostatní zapomněli na Xuuyana a věnovali pozornost Ta'anarimu.
            „Tys viděl Učence?“ zeptala se Valeeva a bodáky na jejích zádech se chvěly nedočkavostí. „Od té doby, co
            zabil
            Moneerah za to, že se hrabala ve spálených troskách velké knihovny Nashramae, ho neviděl nikdo.“
            „Já ho viděl, ale od doby, co jsme ho znali, se velmi změnil. Ať už nese jakékoliv břímě, téměř ho
            rozdrtilo.
            Přebývá v jedné věži postavené na skrytém útesu a pozoruje tanec hvězd. Nakázal jí, aby mě vyhledala
            a dovedla do té věže.“
            „Proč tebe?“ zasyčela Naganeka. „Proč ne někoho z nás?“
            „To nevím,“ řekl Ta'anari. „Jeho pozornost zasluhuje spousta dalších.“
            „A ty jsi s ním mluvil?“ zeptal se Enekai.
            „Mluvil,“ odpověděl Ta'anari.
            „A on ti řekl, kde máš najít Setačinu zbraň?“
            „Ano.“
            „Jen tak?“ vyprskl Syphax.
            „Ne, ne jen tak,“ odsekl Ta'anari a vymanil se z Cebotarova sevření. Otočil se, aby si vzal Chalicar od
            Myishi. Moc ukrytá ve zbrani byla silná
            a neklidná. „Řekl jsem mu o naší válce. O tom, jak pálíme ráj a jdeme si navzájem po krku jako zvířata. Řekl
            jsem mu, že potřebuji Setačinu zbraň, abych toto krveprolití ukončil.“
            „Nasus se nás zřekl v okamžiku, kdy Azir padl,“ pronesl Zigantus. „Proč by nám teď pomáhal?“
            „Zřekl se Slunorozených, protože v našich srdcích viděl tu zahořklou žárlivost a zvrácené sváry,“ řekl
            Ta'anari. „Kráčí po zapomenutých cestách tohoto světa, zlomen žalem a zmítaný vzpomínkami na své ztracené
            bratry, ale nakonec ho vždy přitáhne zpět jeho rodná země.“
            Ta'anari se nadechl a zašklebil se, když ucítil, jak se v něm magické proudy mění. Z břicha ho do srdce
            bodla
            ostrá bolest.
            Takže konec začíná...
            Myisha ho varovala, že používání magie, kterou ho naučila, nezvratně změní i Vyzdviženého. Zpřetrhá pouta,
            která svazovala jeho nesmrtelný dech bohů s jeho lidským tělem. Díky své moci dokázal odolávat bolesti
            nekonečné bitvy i běhu tisíciletí, ale některým věcem zkrátka není souzeno žít věčně.
            Tehdy se ho dotkl strach, chlad a neznámo, ale bojoval proti vtíravému přílivu bolesti a slabosti.
            „Měl jsi pravdu, Zigante. Nasus se do naší války nikdy nezapojí, ale to neznamená, že nesleduje to, co
            děláme.
            Řekl mi, že hvězdy mluví o čase daleko v budoucnosti, kdy Shurima opět povstane z pouště a kdy právoplatný
            vládce bude bojovat o nadvládu nad vším, co bylo kdysi ztraceno.“
            „Shurima opět povstane?“ podivil se Cebotaru, jenž nedokázal skrýt svou dychtivost. „Kdy?“
            „My se toho nedožijeme,“ řekl Ta'anari. „Nikdo z nás.“
            Shabake mezi ně vetřela svou vychrtlou, mihotavou postavu. Rozhodila své vrásčité paže do vzduchu, temné oči
            měla otevřené dokořán. „Dnes možná všichni zemřeme. Nebo jen někteří z nás,“ zavřeštěla.
            Syphax ji odstrčil. „Chalicar,“ řekl. „Sehraje roli ve znovuzrození Shurimy?“
            „Ano,“ řekl Ta'anari. „V dobrém či zlém. Bude to symbol, za který se shurimský lid postaví. Doufal jsem, že
            dokáže zahojit rány mezi námi –
            a připomenout nám to, čím jsme kdysi byli a čím bychom opět mohli být. Byl by nás mohl zachránit, pokud
            bychom
            se bývali pokusili znovu sjednotit naše bratrstvo, které nás kdysi všechny poutalo pod jeden prapor.“
            Cebotaru pobaveně zavrčel. „A tady vyplývá najevo pravda. Tys nás sem všechny svolal, aby ses ujal práva
            velení, protože máš zbraň našeho největšího šampiona a jmenoval tě sám Učenec.“
            Ta'anari zavrtěl svou srstnatou hlavou.
            „Ne, Setace bych se nikdy vyrovnat nedokázal. A Nasusovi také ne. Chtěl jsem jen konec této války. Doufal
            jsem, že se o to zasadíme společně, ale teď vidím, že to byl nemožný sen.“
            Ta'anari poodešel od svých bratrů a přesunul se doprostřed amfiteátru. Všechny oči se upíraly na něj, osm
            božích válečníků a tisíce smrtelníků.
            Bolest se mu rozlévala po celém těle, byla téměř nesnesitelná. Polkl a vzadu v hrdle cítil drsný písek. Z
            těla
            mu v jemných chomáčích odpadávala srst. Při každém pohybu měl pocit, jakoby se mu v kloubech o sebe třelo
            rozbité sklo.
            Obrátil se k ostatním.
            „Kvůli síle, kterou nikdo nedržel na uzdě, jsme začali být marniví. Uvěřili jsme, že by se nám nemělo nic
            upírat. Kvůli tomu jsme tomuto světu byli špatní sluhové a nezasloužíme si být jeho pány. Kdysi jsme si
            říkali
            horda Vyzdvižených. Co jsme teď? Darkinové? To jméno znehodnotili smrtelníci, kteří už nechápou, čím jsme
            ani
            k čemu jsme byli stvořeni.“
            Ze stupínků amfiteátru pozvedl své blednoucí oko k tisícům, které ho sledovaly, a jeho odlupující se kůží si
            razily cestu slzy.
            „Nenávidí nás, a až hrůzy z propasti opět povstanou, budou prosit, abychom se vrátili,“ řekl Ta'anari, když
            se
            pohledem setkal s Myishiným dychtivým výrazem. „Ale my budeme pryč, zbyde z nás jen šepot ve zpěvném větru,
            temná legenda o nedokonalých bozích, kterou se budou strašit neposlušné děti.“
            Z posledních zbytků sil Ta'anari zarazil Chalicar do křišťálové podlahy amfiteátru. Ten zvuk byl ohlušující,
            jako dopad kladiva na závoj světa. Praskliny z nárazu se rozšířily dále, než by měly, a jasná obloha zaplála
            démantovým jasem novorozené hvězdy.
            Ale tohle nebyla žádná zlatavá zář. Tahle byla chladná, nemilosrdná
            a stříbrná.
            „To, co slunce stvořilo, měsíc zničí!“ zvolal Ta'anari.
            A z půlnoční oblohy sjel plamenný sloup bílého ohně.
            Narazil do prodloužených ramen Chalicaru a odrazil oheň vně, přičemž do sebe vtáhl boží válečníky a probodl
            jim hruď. Spaloval je, zasáhl mystická srdce jejich bytí a pohlcoval magii, která je stvořila.
            Shabaka a Shabake se v mžiku vypařili, zmizeli v popelavém oblaku snášejících se pírek. Jejich křik byl
            uvolněný chichot, zatížený odevzdaným předporozuměním.
            Syphax se kroutil ve světle jako ryba na háčku, ale ani jeho moc proti kosmickému ohni nezmohla nic.
            Zigantus
            s býčí hlavou se pokusil utéct, ale ani jeho legendární rychlost nedokázala předehnat měsíční pád, který
            Ta'anari přivolal.
            Přestože se jemu samotnému kůže odlupovala od kostí, plakal, když je viděl umírat. Byli to jeho bratři a
            sestry a ani staletí té nejkrutější války, jakou bylo možné si představit, ho nedonutila je nenávidět.
            Viděl, jak Enekaie zář zničila, jak se jeho boží tělo ve světle rozpustilo
            a oddělilo od kostí. Natahoval k Ta'anarimu ruku a v očích se mu zračilo smíření se svým skonem.
            Vzlykal kvůli tomu, co byl donucen udělat.
            Světlo mu vypálilo zbývající oko a najednou ho zahalil svět plný temnoty. Poslední zbytky síly mu unikaly z
            těla. Sesunul se na skleněnou podlahu amfiteátru. Slyšel další nářky a výkřiky bojujících lidí, kteří o
            záležitostech bohů nevěděli zhola nic. Další krveprolití, ale to přejde.
            Budou smrtelné hordy pokračovat ve válce, kterou jeho druh rozpoutal?
            Možná. Ale bude to válka smrtelníků a časem skončí.
            Ta'anari plul v temnotě, ztracen ve vzpomínkách na šťastnější dny.
            Snažil se vybavit si život před tím, než vystoupal po zlatavých schodech, aby se společně s Enekaiem setkal
            se
            sluncem. Z toho období zbývalo jen málo. Tyto vzpomínky se vytratily s tím, jak mu lebku zaplnila nebeská
            moc.
            Ta'anari zaslechl kroky. Nohy v botách, pod nimiž křupe rozbité sklo. Cítil tělo smrtelníka, páchnoucí potem
            a
            rozkladem.
            Poznal ten pach. Jeho životanoši.
            Ta'anari pozvedl ruku a chtěl se dotknout další živé bytosti, ale nikdo se jí nechopil.
            „Sulpae?“ zaskřehotal. „Jsi to ty? Teushpo? Idri-Mi? Prosím, pomozte mi. Myslím, že... Myslím, že jsem opět
            smrtelník, já… Já myslím, že jsem opět člověk…!“
            „Jsi,“ řekl hlas, který působil, že se mu chce smát.
            „Myisho,“ zašeptal Ta'anari. „Jsou všichni mrtví?“
            „Ne. Naganeka, Valeeva a Cebotaru utekli dřív, než je oheň stihl pohltit. Ale jsou dost slabí, takže myslím,
            že už dlouho nebezpeční nebudou. Ale ty ostatní, všechny ty, kteří se nedostavili, bude těžší lapit do
            pasti.“
            „Ne! Tak je musíš dorazit,“ zasípal Ta'anari. „I zraněný boží válečník by tento svět dokázal dobýt.“
            „Věř mi,“ řekla Myisha, „to, co jsme tu dnes udělali, značí začátek konce tvého druhu.“
            „Pak jsme uspěli. Přinesli jsme mír.“
            V této chvíli se skutečně rozesmála. „Mír? Ale kdepak – tenhle svět mír nikdy nepozná. Ne doopravdy.“
            Zmatený Ta'anari se pokusil vstát, ale ostré bodnutí pažby kopí ho zatlačilo zpět.
            „Ne, ty zůstaň ležet,“ řekla Myisha.
            „Prosím, pomoz mi vstát,“ řekl. „Říkal jsem, že jsem teď člověk.“
            „Já tě slyšela, ale to si myslíš, že tahle skutečnost smyje tvé nesčetné hříchy? Pomysli na všechny ty
            životy,
            které jsi zničil. Copak to, že jsi člověk, znamená, že ti najednou bude odpuštěno to moře krve, které jsi
            prolil? Pověz, kolik obludností jsi napáchal, než tě tvé seschlé svědomí začalo konečně sžírat natolik, abys
            jednal?“
            „Nerozumím,“ zamumlal Ta'anari. „Co tím chceš říct?“
            Myisha se zachichotala a najednou se zdálo, že je mnohem mladší než on, leč zároveň i nemožně prastará.
            Slyšel
            praskavý zvuk, jak byl Chalicar vytažen z podlahy amfiteátru.
            „Říkám tím, že sis o smrt koledoval už dávno, Ta'anari,“ řekla Myisha. „Někteří z vás asi nakonec nebyli tak
            špatní, ale většinu z vás ta válka
            s Prázdnotou poškodila natolik, až je div, že jste přežili tak dlouho. Možná jste ty a tvůj druh byly chybou
            už od samého začátku, ale já tuhle chybu dokážu napravit.“
            I bez očí Ta'anari pocítil zlatavou moc Chalicaru, který se vznášel těsně nad ním. Přestože jeho tělo bylo
            scvrklé a téměř vyčerpané, zařval bolestí, když mu jeho ostří rozťalo hruď.
            Myisha mu pošeptala do ucha: „Ta moc, která proudí touto zbraní, se dotkla vás všech, Ta'anari. Ona teď váš
            druh zná. A já tento oheň dávám smrtelníkům.“
            Její ruce pronikly do jeho těla a Ta'anari cítil, jak mu vyřezává srdce. Cítil, jak ho zvedá z úkrytu jeho
            rozštěpených žeber… a přesto i nadále žil.
            Alespoň pár dalších okamžiků.
            „Idri-Mi,“ řekla a podávala jí Ta'anariho srdce, „zanes tohle i Chalicar svým kovářům. Budeme muset zaujmout
            jiný přístup při vypořádání se se zbytkem těch...“
            Myisha se zarazila.
            „Počkat, jakže bylo to staré slovo?“
            Luskla prsty.
            „Ach ano. To je ono. Darkinů.“
          </p>
        </div>
      </div>
  </section>
  <br>
  <footer class="p-3 mt-5 tz w3-border-top w3-border-amber text-center">
    <h2>&copy; Filip Ostárek 2019</h2>
  </footer>
  <!-- Optional JavaScript -->
  <!-- jQuery first, then Popper.js, then Bootstrap JS -->
  <script src="https://code.jquery.com/jquery-3.3.1.slim.min.js"
    integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
    crossorigin="anonymous"></script>
  <script src="https://cdnjs.cloudflare.com/ajax/libs/popper.js/1.14.7/umd/popper.min.js"
    integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
    crossorigin="anonymous"></script>
  <script src="https://stackpath.bootstrapcdn.com/bootstrap/4.3.1/js/bootstrap.min.js"
    integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
    crossorigin="anonymous"></script>
  <script src="https://code.jquery.com/jquery-3.3.1.min.js"></script>
  <script src="https://cdnjs.cloudflare.com/ajax/libs/popper.js/1.14.3/umd/popper.min.js"
    integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
    crossorigin="anonymous"></script>
  <script src="https://stackpath.bootstrapcdn.com/bootstrap/4.1.3/js/bootstrap.min.js"
    integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
    crossorigin="anonymous"></script>
  <script>
    $(function () {
      $("section").hide();
      $("h2").on("click", function () {
        $(this).nextUntil("br").toggle(1500);
      });
    })
    $(function () {
      $("section").hide();
      $("div").on("click", function () {
        $(this).nextUntil("br").toggle(1500);
      });
    })
  </script>
</body>

</html>
