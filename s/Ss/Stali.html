<!doctype html>
<html lang="cs">

<head>
  <title>League of Legends - Taliyah</title>
  <meta name="description" content="League of Legends - Příběh postavy Taliyah">
  <!-- Required meta tags -->
  <meta charset="utf-8">
  <meta name="viewport" content="width=device-width, initial-scale=1, shrink-to-fit=no">
  <!-- Bootstrap CSS -->
  <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
    integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
  <link rel="stylesheet" href="../../hl/1Scc.css">
  <link rel="stylesheet" href="../CSS/Scss.css">
  <link rel="stylesheet" href="https://www.w3schools.com/w3css/4/w3.css">
  <link rel="stylesheet" href="https://use.fontawesome.com/releases/v5.7.0/css/all.css"
    integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
  <img class="card-img-top border-bottom tz b" src="../../img/talyah.jpg" alt="taliyah">
  <div class="tz1 tzs2">
    <a href="../hls/Sshl.html" title="Zpátky na stránku šampionů"><i class="fas fa-backward tz0 ns tzs"></i></a>
  </div>
  <div class="tz1 tzs2">
    <a href="../tali.html" title="Tmavý a světlý mód"><i class="fas fa-adjust tz0 ns tzs1"></i>
      <!--  Pro tmavý motiv
          <i class="fas fa-circle i1 ns">           
            -->
    </a>
  </div>
  <h1 class="tz uprostred">TALIYAH</h1>
  <img class="card-img-top or" src="../../img/header.png" alt="header">
  <h2 class="text-center karta">SPLÉTAČKA KAMENE</h2>
  <hr class="tz h">
  <section>
    <div class="row">
      <div class="col-xs-12 col-md-6 col-lg-4">
        <p class="v h">
          Taliyah je mladá dívka z kmene nomádů, která dokáže pomocí magie splétat kameny. Je plná veselého nadšení a
          silného odhodlání. Zmítaná mezi dívčí rozverností a zodpovědností dospělých se vydala za poznáním své rostoucí
          moci napříč téměř celým Valoranem. Nyní ji ženou zpět ke svému kmeni zvěsti o císaři, jenž znovu povstal. Chce
          své milované za každou cenu ochránit před nebezpečím, jež povstalo ze zlatých písků Shurimy. Někteří lidé si
          její něžné srdce pletou se slabostí – za tento omyl zaplatili vysokou cenu. Taliyina vůle je pevná jako skála
          a její duch je neochvějný jako sama země.
          Taliyah se narodila na skalnatém úbočí ve zlověstném stínu Ikacie. Své dětství strávila jako pasačka koz v
          nomádském kmeni tkalců a pletačů. Ačkoliv většina cizinců vidí v Shurimě pouhou nažloutlou písečnou pustinu,
          Tahliyina rodina dívku vychovala jako pravou dceru pouště, která dokáže rozeznat a ocenit bohaté odstíny rodné
          země. Taliyu vždy zajímaly kameny pod písečnými dunami. Jako batole sbírala po cestě barevné oblázky, když
          její kmen putoval za sezónními zdroji vody. Čím byla starší, tím více cítila, jako by přitahovala samotnou
          zemi; proplétala se pískem v dívčiných stopách.
          Po šestém parném létě opustila Taliyah karavanu, aby našla zatoulané kůzlátko, které dostala na starost.
          Nechtěla zklamat svého otce, mistra pastýře a náčelníka kmene, a tak kůzle stopovala dlouho do noci. Sledovala
          stopy kopýtek ve vyschlém korytě. Zavedly ji k příkré skalnaté stěně. Malému zvířátku se na ni podařilo
          vyšplhat, ale nedokázalo už slézt dolů.
          K dívce promlouval sám pískovec a pobízel ji, aby z něj vytvořila na hladké stěně úchopy. Taliyah, odhodlaná
          kůzle zachránit, nesměle položila na skálu dlaň. Síla živlu, kterou ucítila, byla silnější a naléhavější než
          monzunový déšť. Jakmile otevřela své nitro magii, byla jí zachvácena; kámen se hnal směrem k dívce a bral s
          sebou celou stěnu kaňonu i s kůzletem.
          Následujícího rána vystopoval Taliyin vyděšený otec vylekané mečení. Padl na kolena, když našel svou dceru v
          bezvědomí zahalenou v přikrývce z protkaného kamení. Plný žalu se vrátil s Taliyou zpět ke kmeni.
          O dva dny později se dívka probudila z horečnatého snu ve stanu Babajan, kmenové starší. Taliyah vyprávěla
          moudré ženě i svým rodičům o noci strávené v kaňonu a o tom, jak k ní skála promlouvala. Babajan rodinu

        </p>
      </div>
      <div class="col-xs-12 col-md-6 col-lg-4">
        <p class="v h">
          utěšila a sdělila jim, že kamenné vzory jsou znamením, že Velká Splétačka, mytická ochránkyně pouštního kmene,
          nad dívkou držela ochrannou ruku. V tu chvíli Taliyah viděla, že jsou její rodiče hluboce znepokojení, a tak
          se rozhodla utajit, co se onu noc skutečně stalo: že to byla ona, a ne Velká Splétačka, kdo s kameny pohnul.
          Když děti v Taliyině kmeni dosáhly určitého věku, předvedly tanec v záři měsíce v úplňku, který byl
          ztělesněním samotné Velké Splétačky. Tanec oslavoval vrozené schopnosti dětí a představoval dary, které děti
          kmeni přinesou, až dospějí. Tady začínala cesta k jejich učení, neboť po tomto tanci se z dětí stali učedníci
          svých učitelů.
          Taliyah nadále skrývala svou rostoucí moc. Věřila totiž, že je to prokletí, a ne dar. Sledovala, jak ostatní
          děti předly vlnu, aby byl kmen v teple i za těch nejchladnějších nocí, a ukazovaly tak své schopnosti
          prostřednictvím nůžek a barviv, a nebo splétaly vzory, jež vyprávěly příběhy jejího lidu. Za těchto nocí
          zůstávala vzhůru dlouho po tom, co uhlí shořelo na prach, a trápila ji moc, jež v ní kolovala.
          Přišel den Taliyina tance za úplňku. Měla dost talentu, aby se stala dobrým pastýřem jako otec, či mistryní
          vzorů jako její matka, ale dívka se bála, co její tanec skutečně odhalí. Když zaujala své místo, rozprostřeli
          kolem ní nástroje kmene – pastýřskou hůl, vřeteno a tkalcovský stav. Snažila se upírat veškeré soustředění na
          předměty před sebou, ale místo toho k ní promlouvaly vrstvené barvy skalnatého podloží. Taliyah zavřela oči a
          začala tančit. Zmocnila se jí síla, která jí proudila v žilách, a dívka začala splétat – ne však vlnu, ale
          samotnou zemi pod svýma nohama.
          Z omámení kouzlem ji vytrhly až vystrašené výkřiky jejího kmene. K měsíční záři sahal vysoký propletenec
          ostrých kamenů. Taliyah hleděla na otřesené tváře, které ji obklopovaly. Jakmile se její vůle již země
          nedotýkala, kameny se zřítily. Taliyina matka se rozběhla ke své jediné dceři, aby ji zachránila před
          padajícím kamením. Když se usadil prach, Taliyah viděla zkázu, kterou způsobila, a ve tvářích svého lidu
          rozeznala obavy. Nejhorší ze všeho však byla malá ranka na tváři její matky. Taliyah dostala strach. Nebylo to
          nic vážného, ale v ten okamžik si dívka uvědomila, že představuje pro své milované hrozbu. Utekla hluboko do
          noci, sžírána zoufalstvím tak silně, že se jí pod nohama tříštila země.
          Byl to její otec, kdo ji v poušti opět našel. Sedli si spolu a Taliyah se v paprscích vycházejícího slunce s
          pláčem v očích svěřila otci se svým tajemstvím. Otec udělal to jediné, co jako rodič mohl: pevně svou dceru
          objal. Řekl jí, že před svou mocí nemůže utéct a že musí dokončit svůj tanec, aby věděla, kam směřuje její
          osud. To jediné, co by mohlo zlomit jeho i matčino srdce, by bylo, kdyby se Taliyah zřekla daru Velké
          Splétačky.

        </p>
      </div>
      <div class="col-xs-12 col-md-6 col-lg-4">
        <p class="v h">
          Taliyah se vrátila zpět ke kmeni po otcově boku. Vstoupila do tanečního kruhu s očima doširoka otevřenýma.
          Tentokrát spletla novou stuhu z kamene; každá barva a povrch byly vzpomínkou na lidi kolem ní.
          Když skončila, kmen zůstal v údivu sedět. Taliyah nervózně čekala. Nyní bylo na čase, aby se někdo z kmene
          ujal dívky jako učitel. Dívce připadalo, že mezi údery jejího srdce uplynula celá věčnost. Slyšela skřípání
          štěrku, když povstal její otec. A vedle něj se postavila i její matka. Zvedli se i Babajan, mistryně barvení a
          mistr spřádání. Za okamžik byl na nohou celý kmen. Každý z nich by se postavil za dívku, která dokáže splétat
          kameny.
          Taliyah se podívala na každého z nich. Věděla, že moc, kterou vládne, nebyla v kmeni po celé generace nebo i
          déle. Sice jsou nyní na její straně, připraveni ji podpořit s láskou a důvěrou, ale i přesto cítí jejich
          znepokojení. Nikdo z nich nedokázal slyšet volání země tak jako ona. Milovala svůj lid nade vše, ale nevěděla
          o nikom z nich, kdo by jí mohl ukázat, jak ovládat magii živlů. Věděla, že pokud se svým kmenem zůstane, bude
          pro ně hrozbou. I když to bolelo každého z nich, Taliyah se nakonec rozloučila se svými rodiči i lidmi z kmene
          a vydala se sama do světa.
          Vydala se na západ směrem k hoře Targon – její přirozené spojení se skalami ji přitahovalo k hoře, jež se
          dotýkala hvězd. Na severní hranici Shurimy však její moc objevili lidé s noxijským praporem. Řekli jí, že v
          Noxu je taková moc oslavovaná, ne-li přímo uctívaná. Slíbili jí učitele.
          Taliyah byla vychována k důvěře, a tak nebyla připravená odolat medovým slibům a nacvičeným úsměvům noxijských
          hodnostářů. Dívka z pouště se brzy ocitla na cestě do hlavního města říše a procházela pod mnoha železnými
          branami, jež označovaly dobytá území – říkalo se jim noxtoraa.
          Množství lidí a složitá politika města na dívku z rozlehlé pouště působily svíravě. Taliyah byla představována
          stále vyšším vrstvám noxijské kouzelné společnosti. Mnohé zajímala dívčina moc a její potenciál, ale nejvíce
          ji oslovil padlý kapitán, který přísahal, že Taliyu vezme do divočiny za mořem, kde může své schopnosti cvičit
          beze strachu. Přijala nabídku mladého důstojníka a přeplavila se přes moře do Ionie. Jakmile jejich loď
          zakotvila, bylo jasné, že měla být pouhou zbraní muže, jenž se toužil dostat zpět mezi nejvyšší velitele
          noxijského námořnictva. Za úsvitu dal dívce na vybranou: Buď pohřbí spící vesničany v jejich domovech, a nebo
          z ní udělá krmení pro ryby.
          Taliyah se podívala do zátoky. Ve vesnici ještě vládl klid a všichni spali. Tohle nebyla lekce, kvůli které se
          plahočila tak daleko. Odmítla. Kapitán dívku hodil přes palubu, aby se utopila.
          Podařilo se jí uniknout přílivu a bojům na pláži a ocitla se tak sama, ztracená v chladných horách Ionie.
          Právě tady konečně objevila svého učitele, muže, jehož čepel poutala samotný vítr a který rozuměl živlům i
          potřebě rovnováhy. Po nějaký čas s ním cvičila a pomalu se učila svou moc ovládat, o což tak dlouho usilovala.
          Když se zastavili v jednom odlehlém hostinci, Taliyah se dozvěděla o Vyzdviženém císaři Shurimy, který se
          podle všeho vrátil zpět do své pouštní říše. Povídalo se, že se z císaře stal bůh a nyní shromažďuje lid z
          kmenů, aby z nich znovu nadělal své otroky. Ačkoliv její výcvik ještě nebyl u konce, neměla jinou volbu;
          věděla, že se musí vrátit zpět, aby ochránila svou rodinu. Cesty dívky a jejího učitele se musely bohužel
          rozejít.
          Taliyah se vrátila zpět do pískem zaváté Shurimy. Navzdory spalujícím paprskům slunce dívka pokračuje hlouběji
          do pouště, odhodlaná najít svůj lid. Její vůle je pevnější než skála a udělá cokoliv, aby ochránila svou
          rodinu a svůj kmen před hrozbou, jež se rýsuje na obzoru.
        </p>
      </div>
    </div>
  </section>
  <br>
  <div class="col-12 border-top border-bottom b tz0 tali p-4">
    <p class="karta uprostred1">Povídka</p>
      <img class="card-img-top or" src="../../img/header.png" alt="header">
    <h3 class="card-text v uprostred1">Ozvěny v kameni</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          Taliyah utíkala před písečnou bouří, když poprvé zahlédla vodu. Zprvu to byla jen chladivá vlhkost, kterou
          cítila, když zvedala kameny z hlubin písku. Jak se přibližovala ke staré Shurimě, z každého vytaženého kamene
          odkapávala voda, jako by balvany plakaly. Taliyah věděla, že i skála v sobě chová příběhy, ale neměla čas se
          zastavit a poslouchat, aby zjistila, zda to jsou slzy radosti či smutku.
          Když byla dostatečně blízko, aby na ni padl stín velkého Slunečního kotouče, z kamenů, na kterých se vezla,
          stékala voda z podzemních pramenů. Když konečně dorazila k branám, Taliyah slyšela ze skalního podloží
          ohlušující hukot vody. Pod písečným nánosem burácela Oáza úsvitu, Matka života.
          Lidé z jejího kmene následovali sezónní zdroje vody po celá staletí. Nejlepší způsob, jak najít svou rodinu,
          bylo sledovat vodu. Naneštěstí však veškerá voda v Shurimě nyní proudila z jediného zdroje, jak tomu bylo
          kdysi dávno. Posmutnělým troskám hlavního města se dříve všichni vyhýbali, stejně jako Velké Sai a všem
          smrtícím stvořením, jež v ní žily. Dokonce i zloději věděli, že se mají od města držet dál. Až dosud.
          Taliyah náhle zastavila skálu, na které jela, a málem z ní spadla, když ji zatlačila zpátky do pouštního
          písku. Rozhlédla se. Ta žena z Vekaury měla pravdu. Skutečně, tohle místo už dávno nebylo jen zapomenutou
          ruinou, ve které strašili duchové z písku; provizorní tábor před hradbami se hemžil životem stejně jako
          mraveniště před záplavou. Nevěděla, kdo jsou všichni ti lidé zač, a tak se rozhodla, že bude lepší, když
          neprozradí víc, než je třeba.
          Zdálo se, že jsou zde zástupci kmenů ze všech koutů její domoviny, ale ať pátrala sebevíc, nenašla mezi nimi
          nikoho povědomého. Lidé tady nebyli jednotní. Dohadovali se, zda je lepší zůstat v dočasném táboře, a nebo
          hledat přístřeší uvnitř města. Někteří se báli, že město může padnout stejně rychle, jako se objevilo, čímž by
          pohřbilo všechny uvnitř. Jiní viděli bouři plnou nepřirozených blesků, a tak se domnívali, že bude lepší se
          ukrýt za hradbami města, i když byly po celé generace hluboko v písku. Všichni si ve spěchu balili své věci a
          ustaraně vzhlíželi k obloze. Taliyah dokázala bouři předběhnout a věděla, že zanedlouho udeří na městské
          hradby.
          „Musíš se rozhodnout teď.“ Zavolala na ni žena a její hlas téměř zanikl v hluku burácející vody z oázy a
          blížící se bouře. „Zůstaneš tady, nebo půjdeš, děvče?“
 
        </p>
      </div>
      <div class="col-md-6 col-sm-12">
        <p class="v h text-center p-4">
          Taliyah se otočila na ženu. Byla to Shurimanka, ale víc toho o ní říct nedokázala.
          „Hledám svou rodinu.“ Taliyah ukázala na svou tuniku. „Jsou to tkalci.“
          „Jestřábí otec slíbil ochranu všem, kdo vstoupí do města,“ řekla žena.
          „Jestřábí otec?“
          Žena pohlédla do dívčiny utrápené tváře, usmála se a vzala ji za ruku. „Azir se k nám vrátil jako Vyzdvižený.
          Oáza úsvitu znovu přetéká blahodárnou vodou. V Shurimě nadchází nový den.“
          Taliyah se rozhlédla kolem. Bylo to tak. Lidé se sice zdráhali vydat se hlouběji do města, ale z nepřirozené
          bouře měli větší strach než z návratu císaře.
          Žena pokračovala: „Tkalci tady byli ráno. Rozhodli se bouři přečkat uvnitř.“ Ukázala na zástupy lidí proudící
          do nově bušícího srdce Shurimy. „Musíme spěchat. Zavírají brány.“
          Žena táhla Taliyu jednou z největších bran a zezadu ji tlačil zástup cizích lidí, kteří se na poslední chvíli
          rozhodli, že sami nebudou písek pokoušet. Před městem zůstalo několik skupin lidí, kteří se schovali do kruhu
          svých zvířat, a byli odhodláni bouři přečkat stejným způsobem, jak to dělaly shurimské karavany po celé
          generace. V dálce se řítil vzdušný vír a z něj výhružně praskaly podivné záblesky. Staré shurimské tradice by
          tuhle bouři nemusely přečkat.
          Taliyah s ženou překročily zlatý práh, který odděloval Shurimu od pouště kolem. S hlubokým zaduněním za nimi
          zapadly těžké brány. Před nimi ležela nesmírná sláva staré Shurimy. Dav se držel poblíž silných zdí, jež
          skýtaly bezpečí, a nevěděl kam dál. Jako by cítili, že prázdné ulice patří někomu jinému.
          „Jsem si jistá, že tvoji lidé jsou někde ve městě. Většina zůstala poblíž bran. Pár odvážlivců se vydalo dál.
          Doufám, že najdeš to, co hledáš.“ Žena pustila dívčinu ruku a usmála se. „Nechť najdeš stín a vodu, sestro.“
          „Stín a vodu i tobě.“ Taliyin hlas zanikl, když žena zmizela v davu.
          Město, které bylo po celá tisíciletí prázdné, nyní hýřilo životem. Na nové obyvatele Shurimy dohlížely stráže
          v přilbách a rudo-zlatých pouštních pláštích. Ačkoliv se nic nedělo, Taliyah cítila, že tady není něco v
          pořádku.
          Taliyah se dotkla silné hradby, aby se připravila. Vydechla. Kámen při jejím dotyku tepal. Bolest. Zavalila ji
          příšerná oslepující bolest. Z kamene promlouvaly desetitisíce hlasů. V její mysli se rozezněly poslední chvíle
          strachu a trýzně, než byly jejich životy přeťaty a jejich stíny vypáleny do tohoto kamene. Taliyah odtrhla
          dlaň od hradby a klopýtla. Už dřív v kamení cítila chvění vzpomínek dávno minulých, ale nikdy ne takhle. Byla
          otřesena, když zjistila, co se tehdy stalo. Postavila se a divokým pohledem sledovala nové město. Ucítila
          odpor. Tohle město nebylo znovuzrozené. Byla to prázdná hrobka, která se vynořila z písku. Když naposled Azir
          něco lidu Shurimy slíbil, stálo je to život.
          „Musím najít svou rodinu,“ zašeptala.
        </p>
      </div>
    </div>
  </section>
  <br>
  <div class="col-12 border-top border-bottom b tz0 tali p-4">
    <p class="karta uprostred1">Kronika</p>
      <img class="card-img-top or" src="../../img/header.png" alt="header">
    <h3 class="card-text v uprostred1">Pokrevní linie</h3>
  </div>
  <hr class="tz h p-2">
  <section>
    <h2 class="text-center tz karta">I.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Taliyah už skoro zapomněla, jak se jí stýskalo po horkém žáru Shurimy – pot stovek lidí, kteří se mačkají,
          klejí, dohadují se o cenách a mluví tak vášnivě a rychle, že to často cizincům připadalo, jako by se hádali.
          Nikde při svých cestách nenarazila na podobné místo plné ruchu a shonu. Ionie byla krásná a zamrzlé pláně
          Freljordu byly ohromující, oboje svým vlastním způsobem, ale spalující shurimské slunce vypálilo vzpomínky na
          ně hned ve chvíli, kdy stanula na přístavním mole v Bel’zhunu.
          Spojení, jež cítila se zdejším podložím, projelo celým jejím tělem jako doušek kořeněného čaje od Babajan.
          Když stoupala po přístavním schodišti, culila se od ucha k uchu, a její dobrou náladu nezkazil ani černý kámen
          brány Noxtoraa, pod kterou procházela.
          Taliyah v Bel’zhunu nezůstala dlouho. Cítila se nesvá kvůli noxijským lodím kotvícím v přístavu, které v dívce
          vyvolávaly nepříjemné vzpomínky. Zdržela se jen na dobu nezbytnou k zakoupení zásob a vyslechnutí stánkařů,
          kteří znali nejnovější drby, které do města donesly obchodní karavany z pouště. Většinou si protiřečily a nebo
          byly prostě přehnané; vize vojáků z písku, bouře blesků z čistého nebe či řeky v místech, kde je nikdo
          nepamatuje.
        </p>
      </div>
      <div class="col-md-6 col-sm-12">
        <p class="v h text-center p-4">
          Z Bel’zhunu odešla v doprovodu těžce ozbrojené karavany přátelských nerimazethských obchodníků s hedvábím,
          kteří směřovali na jih do Kenethetu. Valivý pohyb karavany dokázala snést až ke kostěným tržištím pod
          otevřeným nebem onoho proslulého města ležícího na severních hranicích Sai. Poté se rozhodla vyrazit na
          vlastní pěst. Vůdce karavany – Shamara, žena jako proutek s očima černýma jako leštěný gagát – dívku
          odrazovala od toho, aby se vydávala dál na jih, ale když jí Taliyah vysvětlila, že musí za svou rodinou,
          veškeré námitky utichly.
          Z Kenethetu se vydala na jih a sledovala klikatící se tok, jemuž lidé nyní stejně jako kdysi říkali Matka
          života. Byla to obrovská řeka, která pramenila v hlavním městě starobylé shurimské říše. O samotě mohla
          Taliyah cestovat mnohem rychleji – místo velblouda jí posloužil balvan, na kterém proplouvala písečnou
          krajinou na jih vstříc Vekauře, městu, o kterém se říkalo, že je zpola pohřbené pod písky přivanutými ze Sai.
          Shamara tvrdila, že to není nic víc než pouhý kmenový tábor vystavěný v ruinách opuštěného města, útočiště
          unavených poutníků a toulavých nomádů. Taliyah však už z dálky viděla, že se Shamara mýlila; Vekaura znovu
          ožila.
          Kdyby jen nepotkala tu umírající ženu.
        </p>
      </div>
    </div>
  </section>
  <section>
    <h2 class="text-center tz karta">II.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Tržiště pod širým nebem přetékalo barvami a hlukem. Pronikavý vzduch proudil ve vlnách zatočenou ulicí
          zakrytou plátěnými plachtami a ve které se na každém rohu ozývalo rozčilené handlování. Všude se linula vůně
          štiplavého koření a pečeného masa. Taliyah se prodírala davem a nevšímala si obchodníků, kteří jí slibovali
          modré z nebe nebo chtěli, aby pomyslela na jejich hladovějící děti. Někdo dívku chytil za šaty a snažil se ji
          přitáhnout ke stánku plnému špízů z pouštní havěti, ale podařilo se jí vysmeknout.
          Ulicí vedoucí k rozbořeným městským branám procházely stovky lidí. Z bublajících dýmek starých mužů vycházel
          voňavý dým; muži seděli ve vchodech do domů a vypadali jako seschlí mudrcové. Zahlédla kmenové značky Barbae,
          Zagayah a Yesheje a mnoho dalších, které nepoznávala. Muži z kmenů, které byly před jejím odchodem ze Shurimy
          úhlavními nepřáteli, nyní kráčeli bok po boku jako bratři.
          „Za tu dobu, co jsem byla pryč, se toho hodně změnilo,“ zašeptala si pro sebe.
          Podařilo se jí získat vše, pro co přišla, a tak bylo na čase vydat se zpět do rozpadlého domu na východním
          okraji města, který si vybrala. Nechtěla se zdržovat déle, než bylo nezbytně nutné, ale slíbila té zraněné
          ženě, že na ni dá pozor – a Taliyina matka dívku vždy učila, aby své sliby nikdy neporušila. Velká Splétačka
          se takovým lidem vyhýbala.
        </p>
      </div>
      <div class="col-md-6 col-sm-12">
        <p class="v h text-center p-4">
          Hrubě utkaný vak na jejím rameni byl plný uzeného masa, ovsa, chleba a sýra. Vzala s sebou i dva měchy vody.
          Bylo to víc, než potřebovala, ale zásoby přeci nebyly jen pro ni. Zlato všité do jejích šatů bylo skoro pryč,
          ale ona věděla, že už je blízko. Nemohla si být jistá, ale cítila, že každý krok ji vede blíž k hřejivé náruči
          matky a otce. Potom už zlato nebude potřebovat; to, co je jejímu srdci nejdražší, bude s ní v jednom stanu.
          Taliyah byla tak zasněná, že si toho velkého muže nevšimla, dokud do něj nevrazila. Odrazila se od jeho
          mohutného těla a upadla na záda.
          Bylo to jako narazit do skály; ani se nepohnul. Lidé na tržišti to zřejmě věděli, na rozdíl od ní. Proudili
          kolem něj jako řeka kolem kamene. Od hlavy až k patě byl oděn v roztrhaném rouše, které jen tak tak zakrývalo
          jeho vysokou a mohutnou postavu. Pevně držel dlouhou hůl zabalenou do látky, jejíž hlavice byla omotaná
          hadrem. Potřeboval ji asi k chůzi, protože jeho nohy byly divně pokroucené.
          „Promiňte,“ řekla a vzhlédla na muže, „neviděla jsem vás.“
          Shlédl na dívku, obličej zahalený stínem dlouhé kápě, a neřekl ani slovo. Natáhl k ní ruku – jeho prsty byly
          omotané obvazy, jako by byl postižený morem. Taliyah na okamžik váhala, ale nakonec se podané ruky chopila.
          Zvedl ji, jako by nevážila víc než pírko, a než se muž stačil zahalit zpátky do hadrů, dívka pod zaprášenou
          látkou zahlédla zlatý odlesk.
          „Děkuju,“ řekla Taliyah.
          „Měla bys dávat lepší pozor, maličká,“ řekl silně zabarveným hlasem s podivnou rezonancí, jako by hlas
          vycházel z bezedné studnice smutku v jeho nitru. „Shurima teď není bezpečná.“
        </p>
      </div>
    </div>
  </section>
  <section>
    <h2 class="text-center tz karta">III.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Muž sledoval dívku, jak utíká skrz tržiště, a poté se obrátil k popraskaným hradbám Vekaury. Obrovské kamenné
          bloky mu sahaly pouze do výšky očí a zbytek hradby byly pouze sluncem sušené cihly natřené na stejnou barvu.
          Obyvatelům Vekaury musely zdi připadat působivé, ale pro něj to byla jen chabá náhražka původních hradeb.
          Kráčel branou a sledoval hrubě opracovaný kámen nad hlavou. Pouliční prodavač vody stál vedle podivného
          mosazného udělátka otáčejících se koleček, které plnilo zelené skleněné lahve vodou zakalenou pískem. Když
          kolem něj muž procházel, vzhlédl.
          „Vodu? Je čerstvá z Matky ž–“ začal prodavač, ale slova se mu zadrhla v krku, když pohlédl na muže tyčícího se
          před sebou.
          Muž věděl, že by měl jít dál. Dovedla ho sem slova načmáraná krví ve Věži astrologů a on věděl, že toto místo
          mága přiláká. Cítil ve Vekauře přítomnost jednoho z Vyzdvižených, jehož pokrevní linie sahala až před dny pádu
          říše, jejíž hranice sahaly od jednoho oceánu k druhému. Najít tu osobu dřív než nepřítel bylo zásadní, neboť
          krev starobylé Shurimy byla vzácná a mocná. To ona přivedla Azira zpět z náruče zapomnění a ve špatných rukách
          by mohla způsobit zánik znovuzrozené Shurimy.
          Ano, měl by jít dál – ale neučinil tak.
          „Obchoduješ mezi duchy minulosti,“ řekl.
          „D-duchy?“ odpověděl prodavač s hlasem třesoucím se strachy.
        </p>
      </div>
      <div class="col-md-6 col-sm-12">
        <p class="v h text-center p-4">
          „Tato brána,“ pokračoval muž a poklepal holí na vrchol oblouku. Puklinami se snášely závoje prachu, jak po
          hradbách nad jejich hlavami procházeli lidé. „Postavili ji vyhnaní řemeslníci ze ztracené Ikacie. Každý kámen
          byl vytesán a usazen s takovou přesností, že nebylo zapotřebí ani jediné kapičky malty, aby správně pasovaly
          na své místo.“
          „To... to jsem nevěděl.“
          „Vy smrtelníci zapomínáte na minulost a místo toho se uchylujete k legendám o tom, co byste si měli
          pamatovat,“ řekl a cítil, jak se jeho hořkost ze staletí ztracených v hluboké poušti málem proměnila v násilný
          hněv. „Copak jsem pro takové případy nezbudoval Velkou knihovnu, aby k tomu nedocházelo a aby se
          nezapomínalo?“
          „Prosím, milostpane,“ řekl prodavač vody a tiskl se zády ke stěně brány. „To jsou všechno mýty z prastarých
          časů.“
          „Pro tebe možná, ale když jsem sem poprvé vkročil já, tyhle zdi byly nové; dvě stě stop vysoký leštěný mramor,
          každičký kámen dokonalý a žilkovaný zlatem. Vítězoslavně jsme vešli s bratrem do města v čele deseti tisíc
          vojáků oděných ve zlatém brnění a s naleštěnými kopími. Pochodovali jsme městem touhle bránou za jásotu
          obyvatel.“
          Než pokračoval dál, hrčivě povzdychl, „A do roka to bylo všechno pryč. Byl to konec všeho. Ale možná to byl
          začátek. Odešel jsem ze světa na tak dlouho, že už si nic netroufám tvrdit s jistotou.“
          Prodavač vody celý zbledl, když se snažil pohledem proniknout stínem kápě. Rozšířily se mu oči.
          „Vy jste Ztracený syn pouště!“ vykřikl prodavač. „Vy jste... Nasus.“
          „Tak jest,“ odpověděl muž a otočil se ke vchodu do města, „ale je tady někdo jiný, kdo je ztracený ještě víc
          než já.“
        </p>
      </div>
    </div>
  </section>
  <section>
    <h2 class="text-center tz karta">IV.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus následoval davy proudící směrem k chrámu v srdci města a snažil se nevšímat si jejich pohledů. Jeho
          mohutná postava přitahovala pozornost sama o sobě a prodavač vody už dozajista rozhlásil jeho pravou totožnost
          široko daleko. Shurima vždy bývala místem, kde poklady tajemství nezůstaly pohřbené na dlouho. Nepřekvapilo by
          ho, kdyby už všichni znali jeho jméno, až dojde do středu města. Ano, bylo hloupé se zastavovat, ale neznalost
          toho prodavače rozčílila Nasusovu lásku k vědění.
          Stejně jako hradba a brána byl i zbytek Vekaury pouhým zašlým stínem její dávné slávy. Narodila se zde Azirova
          matka a císař zdejší obyvatele zahrnoval dary. Terasové zahrady byly plné květin z nejzazších koutů říše a
          zaplňovaly okolí živými barvami a opojnou vůní. Městské věže se leskly stříbrem a nefritem a z velkého chrámu
          vytékal pramen chladivé vody, jenž byl dál rozveden sítí akvaduktů ve slepé víře, že tato krása nikdy
          neskončí.
          Neúprosná tisíciletí však ohlodala tvář města až na kost a z jeho honosných staveb nadělala trosky. Na nich
          vystavěli svá obydlí ti, kdož se ještě alespoň trochu drželi starých obyčejů a kdo věřili, že jejich
          budoucnost možná zachrání úcta k minulosti. Jak Nasus postupoval dál do města, viděl pouze hrubou napodobeninu
          zapomenuté vzpomínky.
          Budovy navržené mistry staviteli byly nyní pokřivenou karikaturou dávné slávy. Zdi, které kdysi bývaly z
          žulových kvádrů, byly nyní obestavěné dřevěným lešením a nahrubo otesanými kameny.
        </p>
      </div>
      <div class="col-md-6 col-sm-12">
        <p class="v h text-center p-4">
          Původní hranice města byla
          stále patrná, ale Nasusovi připadalo, jako by se potuloval noční můrou, ve které je sice na známém, avšak
          pokřiveném místě, na němž je všechno převrácené a pokroucené tak, aby ho to zneklidňovalo.
          Slyšel kolem sebe lidi mumlat a šeptat své jméno, ale nic na ně nedbal a zahnul za poslední roh, načež konečně
          stanul na rozlehlém náměstí v samotném srdci města. Když viděl, co obyvatelé Vekaury v srdci svého znovu
          vystavěného města provedli, zaťal své pařáty do pěsti vzteky.
          Sluneční chrám postavený z holého kamene a otesaného pískovce. Jednalo se o pouhou dětskou náhražku titánské
          stavby v srdci shurimské říše, vztyčenou lidskýma rukama podle lidských měřítek. Velký chrám byl chloubou
          Valoranu a královští architekti ze vzdálených zemí putovali tisíce mil, aby jej mohli spatřit. A lidé si jej
          pamatují takhle?!
          Zdi byly černé a leskly se jako čedič, ale Nasus viděl nerovnoměrné spáry mezi panely, kterými byly připevněny
          na hrubý kámen vespod. Na vrcholu chrámu se leskl sluneční kotouč, ale i odsud Nasus poznal, že není ze zlata,
          nýbrž ze slitiny bronzu a mědi. Ani se nevznášel ve vzduchu jako ten kotouč, pod kterým Nasus získal svou
          současnou podobu. Místo toho jej ve vzduchu držely propletené provazy přivázané k nesouměrným pilířům po obou
          stranách kotouče.
          Část Nasuse toužila vybuchnout na přítomné lidi vzteky, že postavili takovou ohavnost jako upomínku na říši,
          za kterou on a bezpočet dalších bojoval a krvácel. Chtěl jimi zatřást a říct jim, čeho se dopustili, když
          vyplenili památku majestátu minulosti a postavili tuhle příšernost. Ale oni nevěděli, co ví on, a neviděli to,
          co viděl; nedokázali by to pochopit.
          Před kotoučem stál jakýsi kněží oděný v rouchu z peří a paže měl prosebně vztyčené, ale jeho slova zanikla v
          ruchu města.
          Je to snad on, koho hledá?
        </p>
      </div>
    </div>
  </section>
  <section>
    <h2 class="text-center tz karta">V.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus přešel náměstí, zamířil k chrámu jistým krokem a všiml si, že ve všech čtyřech rozích naměstí byly
          vytesány nepravidelné schody. Na vrcholu schodiště stáli na stráži dva vojáci odění do obepnutých pásů bronzu
          a s opeřenými přilbami ve tvaru zvířecích hlav. Když jej spatřili, otočili se k němu. Nasus zavrávoval, když
          si všiml, koho mají helmy představovat. Obě měly protažené čenichy, první vzdáleně připomínala krokodýlí
          čelisti a druhá byla tvarována jako šakalí hlava.
          Když se k vojákům začal přibližovat, pozvedli kopí, avšak byli ohromeni, když muž před nimi konečně odhodil
          své hadry a stanul v plné síle. Až příliš dlouho se potuloval světem smrtelníků shrbený a zahanben ve snaze
          zakrýt svou velikost. Až příliš dlouho se ukrýval při svém pokání v bezútěšné samotě. Těm dnům je nyní konec.
          Nasus už netoužil skrývat svou pravou tvář.
          Nasus se tyčil nad strážemi, ztělesnění moci a magie, Vyzdvižená bytost z dob, kdy tito hrdinové kráčeli mezi
          smrtelníky. Jeho tělo bylo pozvednuto a přetvořeno silou slunečního kotouče, jeho slabé umírající tkáně
          přeměněny na poloboha s šakalí hlavou a masem z obsidiánu. Ramena a hruď mu zakrývalo páskované zlaté brnění
          zašlé stářím, do kterého byly vyraženy pečetě Shurimy. Strhl látku omotanou kolem své hole, aby odhalil svou
          válečnou sekeru s dlouhým toporem. Její břit se blýskal očekáváním a blankytně modrý drahokam v jejím srdci
          zhluboka vpíjel sluneční světlo.
          „Ustupte,“ řekl rozhodně.
          Stráže se zalekly, ale zůstaly stát. Nasus si povzdechl a rozmáchl se sekerou. Její konec trefil prvního
          strážného a odhodil jej třicet metrů zpět. V jediném pohybu trefil i druhého, jenž se zhroutil do prachu
          schodiště a sténal bolestí. Nasus vkročil na první schod.
          Stoupal vzhůru ke kovovému kotouči, na kterém se odrážely sluneční paprsky. Cestou vzhůru se podíval za
          rozpadající se hradby Vekaury. Na třech stranách ji obklopovalo nekonečné moře písečných dun, kam jen oko
          dohlédlo. Na východě města se krajina zvedala v náznaku vrchoviny tvrdohlavé země, na které rostly houževnaté
          pouštní palmy a husté porosty bhanavarovníků, jejichž kořeny sahaly stovky metrů hluboko do písku, aby našly
          vodu.
        </p>
      </div>
      <div class="col-md-6 col-sm-12">
        <p class="v h text-center p-4">
          Vidět Shurimu jako pustou poušť Nasuse mrzelo a on zavzpomínal na doby, kdy Matka života vyživovala celou
          zemi, jež vzkvétala životem a radostí. Možná by Azir dokázal vrátit Shurimě život a možná ne, a proto byl jeho
          úkol nalézt následníka pokrevní linie ještě důležitější.
          K vrcholu chrámu běžely další stráže a volaly v jazyce, který za svůj původ vděčil starobylé shurimštině,
          avšak postrádal její krásu a složitost.
          Nasus si vybavil bolest a strach, jež cítil při posledním výstupu ve Velkém chrámu při přípravách na rituál
          Vyzdvižení. Ochromující choroba jej natolik oslabila, že nedokázal vyjít schody sám, a tak ho musel nést jeho
          mladší bratr. Když dosáhli vrcholu, slunce bylo skoro v nadhlavníku a Nasusův život z něj vyprchával jako
          písek z rozbitých přesýpacích hodin. Prosil Renektona, aby ho nechal a odešel, ale Renekton jen zakroutil
          hlavou a zašeptal poslední smrtelná slova, než je sluneční kotouč pozvedl v nadcházejícím Vyzdvižení.
          „Zůstanu s tebou až do konce.“
          Ta slova jej pořád bodala hlouběji než kterákoliv zbraň. Když byl Renekton smrtelníkem, byl nevyzpytatelný a
          někdy tíhl k násilí a zlobě, ale zároveň dokázal být šlechetný a odvážný. Síla Vyzdvižení mu propůjčila moc a
          sílu a nakonec to byl právě Renekton, kdo popadl zrádného mága a odnesl ho do Hrobky císařů, čímž obětoval sám
          sebe, aby zachránil Shurimu.
          Zachránil Shurimu...?
          Zachránilo snad Shurimu cokoliv z toho, co toho dne udělali? Azir zemřel rukou svého nejlepšího přítele z
          dětství a celé město bylo zničeno nekontrolovanou magií překaženého rituálu Vyzdvižení, která jej pohřbila pod
          písečnými dunami. Každý den prožíval znovu a znovu ten okamžik, kdy za Renektonem a Xerathem zapečetil vchod
          do hrobky, a ačkoliv věděl, že nebyla žádná jiná cesta, sžíral jej drtivý pocit viny.
          A nyní jsou Xerath i Renekton volní. Azirovi se nějak podařilo překonat smrt a stal se Vyzdviženým a s ním se
          znovuzrodila celá Shurima. Prastaré město povstalo z písečného hrobu a setřáslo ze sebe tisíciletý nános
          prachu. Pokud ale byly zvěsti z pouště pravdivé, Renekton, kterého Nasus znal a miloval, už neexistuje. Nyní
          je pouhým pomateným zabijákem, který ve jménu pomsty vraždí bez slitování.
          „To já jsem tě tam zavřel,“ zašeptal Nasus.
          Nasus vystoupil na vrchol a snažil se zahnat myšlenky na to, co se z jeho bratra stalo; zrůda, která volala
          jeho jméno napříč rozpálenými písky pouště.
          Zrůda, které se nakonec bude muset postavit.
        </p>
      </div>
    </div>
  </section>
  <section>
    <h2 class="text-center tz karta">VI.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus vyšplhal na vrchol budovy a z jeho paží a opasku vlály modlitby napsané na proužkách papíru. Položil
          svou sekeru na jeden z hrubých kamenů a chvíli si prohlížel okolí.
          Povrch slunečního kotouče byl drsný a nevyleštěný, a tak se od něj sluneční paprsky odrážely do všech směrů.
          Zblízka byly pletené provazy až bolestně nápadné a odevšad byla cítit neohrabanost a surovost, s kterou
          vekaurský lid své dílo postavil. Na střeše nebylo nic; žádné veliké pódium s vytesanou nebeskou klenbou či
          růžicí vichrů, žádné vyobrazení předešlých Vyzdvižených hrdinů.
          Mezi kněžím a Nasusem stanulo deset vojáků v zaprášených hadrech a bronzovém brnění, jehož pláty se vzájemně
          překrývaly. Kněz byl vysoký, štíhlý muž v dlouhém rouchu z peří tmavě perleťového odlesku, s rukávy, které
          připomínaly křídla a s kápí, jež vypadala jako ebenový zobák. Mužova tvář byla patricijská, přísná a
          neúprosná.
        </p>
      </div>
      <div class="col-md-6 col-sm-12">
        <p class="v h text-center p-4">
          Přesně jako Azirova.
          „Ty jsi Nasus?“ zeptal se kněz. Jeho hlas byl hluboký a působivý, téměř královský, ale Nasus v něm slyšel
          strach. Vydávat se za potomka bohů je jedna věc, ale potkat jednoho tváří v tvář je něco zcela jiného.
          „Skutečnost, že se na to vůbec musíš ptát, mě utvrzuje v tom, že jsem byl pryč až příliš dlouho. Ano, já jsem
          Nasus, ale důležitější je, kdo jsi ty?“
          Kněz se narovnal a vypjal hruď jako naparující se páv v době tokání. „Já jsem Azrahir Thelamu, Potomek
          Jestřábího císaře, První hlas Vekaury, Osvícený, Ten, jenž kráčí ve světle, a Ochránce svatého ohně.
          Zvěstovatel úsvitu a –“
          „Potomek Jestřábího císaře?“ přerušil ho Nasus. „Tvrdíš, že jsi z rodu císaře Azira?“
          „Já to netvrdím, prostě to tak je,“ ohradil se kněz a pomalu se mu vracela sebedůvěra. „Teď mi řekni, co
          chceš.“
          Nasus přikývl a chytil svou sekeru do obou rukou, takže byla souběžně se zemí.
          „Tvou krev,“ odpověděl.
        </p>
      </div>
    </div>
  </section>
  <section>
    <h2 class="text-center tz karta">VII.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Udeřil dlouhou sekerou do kamene a ze střechy se vznesl oblak písku. Oblak zůstal ve vzduchu v podobě
          chvějících se závojů a pomalu kroužil kolem kněze i jeho vojáků.
          „Co to děláš?“ dožadoval se kněz vysvětlení.
          „Řekl jsem ti, že potřebuji tvou krev.“
          V jediném okamžiku se ze zvířeného písku stal hřmící hurikán. Vojáci zvedli paže, aby si před bičující bouří
          zakryli obličej, a kněz se sehnul, oslepen dusivým prachem. V písečné bouři se ozýval hněv pouštních vichrů,
          které by dokázaly obrousit celé stádo eka‘sul až na kost za několik minut. Brnění neskýtalo žádnou ochranu –
          písek pronikal každou škvírou a každým koutkem, dokud nenarazil na holou kůži, po které drhnul až do masa.
          Sluneční kotouč se ve větru vyvolaném Nasusem kymácel sem a tam a napínal lana, jež ho držela přivázaný za
          železné obruče ke kameni.
          Nasus se nechal pohltit rozhněvanými písky, jeho končetinami protékala moc a jeho temné tělo se zvětšovalo ve
          ztělesnění pouštního hněvu. Jeho podoba rostla a on se tyčil do výšky a vypadal zrůdně – tradovalo se, že tak
          prý vypadali úplně první Vyzdvižení.
          Zaútočil bez varování, klátil si cestu skrz vojáky a odhazoval je stranou dlouhým toporem a nebo plochou
          stranou čepele. Nechtěl muže zabít, byli to přeci jenom synové Shurimy, ale stáli mu v cestě.
          Překročil jejich svíjející se těla a blížil se ke knězi. Muž ležel v klubíčku na zemi a krvavýma rukama si
          zakrýval obličej. Nasus se sehnul a zvedl jej za zátylek tak lehce, jako by zvedal štěně. Držel muže celý metr
          nad zemí tak, aby si hleděli tváří v tvář.Knězova kůže byla rudá v místech, kde jej písek odřel, a po tvářích
          mu stékaly krvavé slzy. Nasus se postavil
          blíž ke slunečnímu kotouči. Nebyl pravý, ani nebyl zlatý, ale odrážel sluneční světlo – to by mělo stačit.
          „Říkáš, že jsi z Azirova rodu?“ řekl. „Přesvědčíme se tedy, zda je to pravda.“
        </p>
      </div>
      <div class="col-md-6 col-sm-12">
        <p class="v h text-center p-4">
          Natlačil knězův obličej na sluneční kotouč a muž křičel, když mu rozžhavený kov popálil obnaženou kůži. Nasus
          fňukajícího muže pustil a sledoval, jak škvařící se krev stéká z kotouče v rudých pramíncích. Zasychala v
          hnědý škraloup a její pach plnil jeho čenich.
          „Tvá krev nepochází z linie Vyzdviženého,“ řekl posmutněle Nasus. „Nejsi ten, koho hledám.“
          Zúžil pohled, když zahlédl na povrchu kotouče odraz modrého zablýsknutí kdesi v dálce.
          Nasus se ohlédl a zadíval se na obzor. Stahovala se tam mračna prachu zvířeného kroky pochodujících mužů.
          Nasus skrz prach zahlédl odlesk paprsků na hrotech jejich kopí a brnění. Slyšel dunění válečných bubnů a
          troubení polnic. Z oblaku se vynořila pomalu se valící hýkající válečná zvířata s chomouty ze spletených
          provazů, jež vedla skupina mužů ozbrojených ostnatými bodci. Zvířata chránila zvápenatělá kůže a z mordy jim
          trčely hrozivé kly – byla to živoucí beranidla, která by lehce rozmetala už tak dost poničené hradby Vekaury.
          Za zvířaty směrem k městu postupovala skupina válečnických kmenů a nad hlavami jim trčely rozličné vyřezávané
          totemy. Bylo jich alespoň pět set; lehcí zvědové, jezdci na koních a bojovníci se štíty pokrytými šupinami a s
          těžkými sekerami. Nasus v nich cítil náznak poroučivé moci a věděl, že kdyby na sebe tyto kmeny narazily za
          běžných okolností, podřezaly by si vzájemně krky.
          Nasus vnímal přítomnost starobylé magie a v ústech pocítil kovovou pachuť. Zbystřil všechny smysly. Slyšel
          zespodu mumlání stovek hlasů, viděl každičkou nedokonalost bronzového kotouče a cítil i sebemenší zrnko písku
          pod svýma nohama. Do čenichu ho udeřil ostrý pach čerstvě zaschlé krve. Cítil v ní matnou stopu starších dnů a
          vzdálenou ozvěnu dávno ztraceného věku. Volala na něj odněkud z východní části města, tam z úplného okraje,
          kde se město prolíná s úpatím kopců.
          Nositel této probouzející se magie se vznášel nad svým hostitelem; stvoření z praskající energie a temné moci,
          svázané řetězy z chladného železa a úlomků prastarého sarkofágu. Zrádce Shurimy a architekt zkázy prastaré
          říše.
          „Xerath,“ vydechl Nasus.
        </p>
      </div>
    </div>
  </section>
  <section>
    <h2 class="text-center tz karta">VIII.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Rozpadlý dům na východním okraji Vekaury se hroutil, ze střechy toho moc nezbylo a nořil se do písku – ale
          jeho čtyři stěny zakryté větvemi vzrostlých stromů poskytovaly útočiště před největším žárem dne. Taliyin vak
          ležel jako vždy připravený v rohu, kdyby bylo potřeba ihned vyrazit. Ze strany k němu byly přivázané vaky vody
          a kozího mléka a uvnitř bylo zabalené oblečení, dostatek sušeného masa na několik týdnů a váčky kamínků a
          oblázků nasbíraných napříč celým Valoranem.
          Taliyah si klekla vedle zraněné ženy, která ležela ve stínu, a zvedla obvaz na jejím boku. Zašklebila se, když
          viděla zaschlou krev kolem stehů, kterými byla hluboká rána zašitá. Vypadalo to jako seknutí mečem, ale
          nemohla to říct s jistotou. Taliyah svlékla ženě zbroj a omyla její zraněné tělo nejlépe, jak jen dokázala.
          Kromě téměř smrtelného zranění na jejím boku tělo připomínalo mapu bledých jizev. Všechny nepochybně získala v
          boji a všechny rány kromě jedné byly zasazené zepředu. Ať už byla kýmkoliv, všem nepřátelům se vždy postavila
          čelem – až na jednoho. Taliyah vyměnila obvaz a její pacientka zamručela bolestí; její spící tělo se pokoušelo
          uzdravit a jen Velká Splétačka tušila, kolik toho musela žena v poušti vytrpět.
          „Jsi bojovnice,“ řekla Taliyah, „to vím jistě. Tak bojuj o svůj život.“
          Taliyah netušila, zda žena slyšela, co řekla, ale doufala, že ta slova pomohou jejímu duchu vrátit se zpět do
          těla. A bylo příjemné s někým mluvit, i když se jí nedostalo žádné odpovědi – pokud nepočítáte horečnaté
          mumlání o císařích a vlastní smrti.
          Od rozloučení s Yasuem v Ionii se Taliyah pokoušela držet si odstup, být pořád v pohybu a nikdy nezůstávat na
          jednom místě déle, než bylo nezbytně nutné. Už teď je ve Vekauře déle, než plánovala. Měla to být rychlá
          zastávka na doplnění zásob, ale nemohla ženu opustit, dokud byla v bezvědomí. Touha najít svou rodinu byla
          téměř zdrcující, ale Velká Splétačka říká, že všichni byli spleteni a protkáni přízí života společně. Nechat
          roztřepit jedno vlákno by nakonec ovlivnilo všechny. A tak Taliyah zůstala, aby dostála svému slibu zraněné
          ženě, i když každý okamžik strávený zde, zatímco mohla hledat svou rodinu, ranil její duši.
          Taliyah ženě sčísla tmavé vlasy z čela, pozorovala její obličej a představovala si, do jakých nesnází se asi
          dostala, že skončila tak vážně raněná a zpola pohřbená v písečné duně na okraji Sai. Byla hezká, ale měla
          drsné rysy, které nedokázalo zjemnit ani bezvědomí. Její kůže měla přirozeně opálenou barvu rodilé Shurimanky
          a když občas zamžikala, Taliyah viděla, že má pronikavě modré oči.
          Povzdechla si a řekla: „No, asi už nic nezmůžu, dokud se neprobereš.“
          Taliyah zaslechla dunivou ránu přicházející ze západu. Přistoupila k oknu a slyšela nezaměnitelný zvuk tření
          kamenů o sebe. Zprvu myslela, že to je zemětřesení, ale znělo to spíš jako lavina – za svůj život už jich
          hezkých pár viděla na vlastní oči. Věděla, v jakém stavu domy ve Vekauře jsou, a tak by ji nepřekvapilo, kdyby
          to byl zvuk borcení některého z nich. Doufala, že se nikdo nezranil.
          „Co se to děje...? Kde to jsem?“
          Taliyah se otočila za zvukem hlasu ženy. Seděla, rozhlížela se kolem sebe a rukou po něčem pátrala.
          „Jsi ve Vekauře,“ odpověděla jí Taliyah. „Našla jsem tě polomrtvou venku. Krvácela jsi.“
        </p>
      </div>
      <div class="col-md-6 col-sm-12">
        <p class="v h text-center p-4">
          „Kde je moje ostří?“ dožadovala se žena.
          Taliyah ukázala na stěnu za ní, kam podivnou zbraň pověsila; byla omotaná prakem z vyvařené kůže a zakrytá
          pletenou látkou s motivy ptáčků.
          „Támhle,“ řekla Taliyah, „je pěkně ostrá a nechtěla jsem, aby se povalovala někde, kde bych o ní zakopla a
          pořezala si nohu.“
          „Kdo jsi?“ zeptala se žena podezíravým hlasem.
          „Jmenuju se Taliyah.“
          „Známe se? Chce tvůj kmen mojí hlavu?“
          Taliyah se ušklíbla. „Nemyslím si. My paseme kozy. A jsme tkalci a cestujeme. Nechceme ničí hlavu.“
          „Tak to jste jedni z mála,“ odpověděla žena. Pomalu vydechla a Taliyah se mohla jen domnívat, jak bolestivé
          musí její zranění být. Narovnala se a zašklebila se, když se jí napjaly stehy.
          „Proč by někdo chtěl tvojí hlavu?“ zeptala se Taliyah.
          „Protože jsem zabila hodně lidí,“ odpověděla Sivir a snažila se posadit. „Občas mi za to zaplatili. Jindy mi
          prostě stáli v cestě. Poslední dobou je to většinou proto, že se rozzlobí, protože se nechci vrátit zpátky.“
          „Zpátky kam?“
          Žena pohlédla na dívku pronikavě modrýma očima; dívka v nich viděla hlubokou studnici bolesti a zmatku.
          „Do města,“ odpověděla. „Toho, co povstalo z písků.“
          „Takže je to pravda?“ zeptala se Taliyah. „Stará Shurima se opravdu vrátila? Viděla jsi to?“
          „Na vlastní oči,“ přikývla žena. „Putuje tam teď spousta lidí. Zahlédla jsem hlavně kmeny z východu a z jihu,
          ale ostatní určitě přijdou brzy.“
          „Lidi tam jdou?“
          „Každý den, další a další.“
          „A proč se teda nechceš vrátit?“
          „Už mě ty tvoje otázky unavují.“
          Taliyah pokrčila rameny. „Otázky jsou prvním krokem na cestě k porozumění.“
          Žena se usmála a přikývla. „To je sice pravda, ale buď opatrná, na co se ptáš. Někteří lidé by ti mohli
          odpovědět kudlou.“
          „Ty to tak děláš?“
          „Někdy, ale protože jsi mi zachránila život, protentokrát to nechám být.“
          „Tak mi ještě řekni jednu věc.“
          „Jakou?“
          „Jak se jmenuješ?“
          „Sivir,“ řekla žena navzdory bolesti.
          Taliyah to jméno znala; jen hrstka lidí v Shurimě nevěděla, kým je. Tušila, s kým má tu čest, už když viděla
          její křížové ostří. Než mohla odpovědět, ozval se nový rachot padajícího kamení. Zřídkakdy něco podobného
          zaslechla doma v Shurimě, ale znala ten zvuk dobře z pobřeží Ionie, z čtvrtí Noxu i z ledových plání
          Freljordu.
          Švihla očima po svém vaku a přemýšlela, jak dlouho útěk z Vekaury zabere. Sivir to také slyšela a švihla
          nohama v pokusu postavit se. Snaha na ni však byla téměř příliš a zasténala. Z čela jí stékal pot.
          „Takhle nikam nemůžeš,“ řekla Taliyah.
          „Slyšíš to?“ zeptala se Sivir.
          „Jasně že slyším,“ odpověděla Taliyah. „Zní to jako křik spousty lidí.“
          Sivir přikývla. „To je přesně ono.“
        </p>
      </div>
    </div>
  </section>
  <section>
    <h2 class="text-center tz karta">IX.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Z nebe pršel oheň.
          Komety z čirých plamenů šlehaly ze Xerathových natažených paží a létaly v obloucích jako balvany vržené
          válečným strojem. První dopadla na tržiště a explodovala jako padající hvězda. Spalující oheň při dopadu
          vybuchl. Do vzduchu byla vymrštěna hořící těla jako zčernalé třísky na podpal. Ohnivý vítr nesl Xerathův
          škodolibý smích, tisícileté šílenství, jež se těšilo z bolesti druhých.
          Jak to, že jsem v něm to zlo nespatřil dříve?
          Nasus slyšel nářky z města a všechen vztek k jeho obyvatelům zmizel tak rychle jako ranní mlžný opar nad
          oázou. Městské hradby rozmetala válečná zvířata šílená bolestí, která se stavěla na zadní a dupala takovou
          silou, až se otřásala země. Skrze trosky do města vpadli lehce obrnění válečníci. Vydali několik válečných
          pokřiků a těšili se, až propuknou jatka.
          Nasus roztočil svou sekeru, běžel dolů a bral chrámové schody po čtyřech. Ze západního cípu proudily na hlavní
          náměstí stovky lidí a v jejich žilách koloval strach. Za nimi se ozývaly výkřiky žíznící po krvi a třesk
          zbraní. Vyděšení obyvatelé hledali útočiště v budovách na okraji náměstí; zapřeli dveře a zavírali okenice v
          naději, že je to zachrání. Nasus za svůj život kráčel tolika krví zbrocenými ulicemi dobytých měst, že přesně
          věděl, jak krutí válečníci v takových bitvách bývají. Xerath se postará o to, aby každý muž, žena i dítě ve
          Vekauře padli.
          Z nebe padaly další ohnivé koule jako kulové blesky a vzduch byl plný křiku a zápachu spáleného masa. Kámen
          pukal a tříštil se pod náporem čarovného útoku ve vodopádech roztavené lávy. Tržiště hořelo a k obloze
          stoupaly sloupy černého kouře.
          Nasus se prodíral vyděšeným davem směrem na východ a sledoval stopu mocné krve, kterou zachytil. Kněz byl
          podvodník, jeho krev byla slabá a zředěná tisícovkami let, ale tohle...? Tohle bylo silné. V hrudi toho
          smrtelníka slyšel hřmící tlukot srdce. Tento člověk pocházel z linie císařů a královen bojovnic, lidí s
          ohromnou cílevědomostí a silou. Byla to krev hrdiny.
          Lidé volali jeho jméno a prosili ho o pomoc. Nevšímal si jich, neboť věděl, že musí sledovat vyšší cíl. Slunce
          jej zcelilo, aby sloužil Shurimě i po smrti, aby bojoval za její lid a bránil jej před všemi nepřáteli. Právě
          tak nyní činil, ale když opouštěl obyvatele Vekaury a odsoudil je tak k smrti, ucítil ve své duši povědomý
          osten viny.
          Kolik jich ještě necháš zemřít?
          Vyhnul se té myšlence a pokračoval dál rozbořenými ulicemi plnými navátého písku. Většinu budov už pozřela
          poušť a nezbývalo z nich víc než rozpadlé základy a pahýly čtverhranných sloupů. Pouštní mrchožrouti při
          pohledu na něj prchali, zatímco se přibližoval k tomu tlukotu srdce. Město řídlo a trosky domů se stále více
          nořily do písku.
          Nakonec došel k rozpadlé stavbě, která kdysi mohla sloužit jako lázně – její stěny byly širší a silnější než
          budovy kolem. Když vstupoval dovnitř, musel se sehnout. Uvnitř cítil pot a krev dvou duší. Jedna mladičká a
          druhá s duší tak starou, že měl pocit, jako by se setkal s přítelem, s nímž kdysi kráčel pod stejným sluncem.
          Ze dveří vystoupila dívka oděná ve splývavém kabátci ze země za východním oceánem – ta samá, se kterou předtím
          mluvil na tržišti. Cítil její strach, ale i odhodlání, když krouživě pohybovala rukama, jako by splétala
          jakési přírodní kouzlo. Země se otřásla a pod nohama jí tancovalo kamení, a shodilo tak ze sebe nános písku.
          Za ní Nasus spatřil ženu, která se opírala o drolící se zeď, jelikož sotva stála. Její tunika byla nasákla
          krví. Hrozné zranění, ale ne smrtelné.
          „Já jsem Nasus, Strážce písků,“ řekl, ale podle výrazu v ženiných očích dávno věděla, kým je. Dívka otevřela
          údivem ústa, ale zůstala stát na místě.
          „Ustup, děvče,“ řekl Nasus.
          „Ne, nedopustím, abyste jí ublížil. Slíbila jsem to.“
          Nasus se rozmáchl sekerou a připevnil si ji na záda, poté udělal krok vpřed. Dívka zacouvala do trosek a půda
          pod jejíma nohama popraskala v kulatých puklinkách. Ze země se vynořil kámen a ze zdí opadala sádrová omítka.
          Pukliny rozpraskaly i zdi a táhly se vzhůru k tomu, co zbylo ze střechy. Naposledy, když potkal někoho s
          podobnými schopnostmi, byl ještě smrtelníkem a málem ho to stálo život. Zraněná žena na dívku šokovaně
          hleděla. Zřejmě si vůbec neuvědomovala schopnosti, jakými její společnice vládne.
          „Máš moc lámat skály Shurimy,“ řekl Nasus.
          Pozvedla obočí. „Jo. Takže to radši otočte, nebo zlomím vás.“
          Nasus se usmál, když viděl její odhodlání. „Máš sice srdce hrdiny, děvče, ale nejsi to ty, koho hledám. Tvá
          magie je silná. Být tebou, utekl bych z města, než ji z tebe Xerath vyrve.“
          Zbledla. „Já nikam nejdu. Slíbila jsem, že dám na Sivir pozor, a Velká Splétačka nesnáší, když se sliby ruší.“
          „Když je tomu tak, pak věz, že jí nechci ublížit.“
        </p>
      </div>
      <div class="col-md-6 col-sm-12">
        <p class="v h text-center p-4">
          „Tak co teda chcete?“
          „Jsem tu, abych ji zachránil.“
          Mladá žena se dobelhala vedle dívky. Ačkoliv očividně trpěla bolestí, její odhodlání na Nasuse udělalo dojem.
          Co jiného by měl však očekávat od někoho, komu v žilách proudí krev starobylé Shurimy?
          „Kdo to je, ten Xerath?“ zeptala se.
          „Temný mág, který o tobě ví už příliš mnoho.“
          Žena přikývla, otočila se k Taliye a položila dívce na rameno mozolnatou ruku.
          „Vděčím ti za svůj život, ale nejsem nikomu nic dlužná,“ řekla, „takže považuj svůj slib za splněný. Už se o
          sebe postarám sama.“
          Dívčiným obličejem proběhla viditelná úleva, ale přesto vzdorovala.
          „To je sice hezký, ale sotva se držíš na nohou,“ řekla Taliyah. „Aspoň mě nech dostat tě z města.“
          „Platí,“ řekla vděčně Sivir a otočila se k Nasusovi. Máchla rukou a odhalila zářivé křížové ostří ze zlata se
          smaragdem v jeho středu. Měla jej připravené; zbraň, kterou by žádný obyčejný smrtelník nedokázal držet s
          takovou lehkostí.
          „Už mám po krk toho, jak mě poslední dobou pořád někdo zachraňuje,“ ušklíbla se. „Vždycky chtějí něco na
          oplátku. Řekni mi, chlapáku, co doopravdy chceš ty?“
          „Udržet tě naživu,“ odpověděl Nasus.
          „To zvládnu i bez tvojí pomoci.“
          „Ta rána na tvém boku říká něco jiného. Jsi–“
          „Tohle?“ řekla Sivir, než mohl dokončit větu. „Jenom malé nedorozumění s blázny, kteří nepochopili, že ne
          znamená ne. Věř mi, už jsem přežila horší. Nepotřebuji ochranu. Zdá se, že na mě dává pozor samotný osud, ať
          už dělám cokoliv.“
          Nasus zakroutil hlavou. Ach, jak pramálo smrtelníci rozumí osudu.
          „Budoucnost není vytesaná do kamene,“ řekl. „Je to rozvětvená řeka a směr jejího toku se může každou chvíli
          otočit. I ti, jejichž osud je zapsán ve hvězdách, mohou padnout na neúrodnou půdu, pokud si nedávají pozor.“
          Ukázal na její křížové ostří a řekl: „Víš, komu kdysi ta zbraň patřila?“
          „Záleží na tom?“ odpověděla Sivir. „Teď je moje.“
          „Jmenuje se Chalicar, ostří, jež kdysi nosila Setaka, nejlepší královna bojovnice a Vyzdvižená v dobách, kdy
          nás byl ještě dostatek, aby její jméno něco znamenalo. Byl jsem poctěn bojovat po jejím boku po tři století.
          Její činy byly legendární, ale chápu, že neznáš její jméno.“
          „Padlí jsou zapomenutí,“ ušklíbla se Sivir.
          Nasus si nevšímal Sivirina chladného nezájmu o jeho sestru ve zbrani a pokračoval: „Pouštní poustevník jí
          kdysi řekl, že se dožije dne, kdy bude císař Shurimy vládnout celému světu. A tak si myslela, že je
          neporazitelná, jelikož svět na dobytí teprve čekal, a v předvečeru zkázy Ikacie ji zardousily líté šelmy.
          Držel jsem ji v náručí, když z ní pomalu unikal život, a uložil jsem ji k věčnému spánku hluboko pod písky s
          její zbraní na prsou.“
          „Jestli jsi tady, aby sis ji vzal zpět, tak asi budeme mít problém.“
          Nasus poklekl na jedno koleno a zkřížil paže na hrudi.
          „Pocházíš z linie Vyzdvižených. Tato zbraň je tvá, neboť v tvých žilách koluje krev císařů. Vzkřísila Azira i
          Shurimu, to musí něco znamenat.“
          „To tedy ne,“ vyjela Sivir. „Nikdy jsem po Azirovi nechtěla, aby mě přivedl zpátky. Nic mu nedlužím. Nechci
          mít s tímhle Xerathem nic společného.“
          „Nezáleží na tom, co chceš a co ne,“ řekl Nasus. „Xerath tě zabije, ať už svůj osud přijmeš, nebo ne. Přišel,
          aby přeťal Azirovu pokrevní linii jednou provždy.“
          „Co jí Azir chce?“ zeptala se Taliyah. „A co udělá, když se vrátil? Nadělá z nás otroky?“
          „Je vážně nějaká zvědavá,“ poznamenala Sivir.
          Nasus s odpovědí váhal.
          „Pravdou je, že nevím, co má Azir v plánu. Že se postaví Xerathovi, mi však stačí. Takže se nyní buď můžete
          pokorně vzdát, a nebo můžete přežít, abyste mohly bojovat v jiný den.“
          Sivir si nadzvedla tuniku, aby si prohlédla obvazy prosáklé krví, a otráveně se zašklebila. „Nikdy v životě
          jsem nic nedělala pokorně, ale taky v tuhle chvíli nechci bojovat s ničím jiným než se spánkem.“
          „Musíš žít,“ řekl Nasus a vztyčil se do plné výše. „A musíš být připravena.“
          „Připravená na co?“ zeptala se Sivir, zatímco si s Taliyou sbíraly své věci.
          „Na bitvu o Shurimu,“ odpověděl Nasus. „Teď musíme utéct. Xerathovi bojovníci vraždí každého ve Vekauře.“
          „Co je na tomhle místě tak zvláštního?“ zeptala se Taliyah a hodila si vak na záda.
          „Hledají ji,“ řekl Nasus.
          Siviřina tvář zkameněla a žena dlouze vydechla. Pak řekla: „Nasus, jo? Slyšela jsem o tobě pohádky, když jsem
          byla malá. Pohádky o válkách a hrdinských bitvách. A ve všech se vyprávělo, že jste byli s tvým bratrem
          ochránci Shurimy, je to tak?“
          „Tak jest,“ přikývl Nasus. „Renekton se mnou bojoval ve jménu Shurimy po mnoho staletí.“
          Sivir směrem k němu udělala nerozhodný krok a její tvář plála panovačným odhodláním úplně stejně jako ta
          Azirova v den, kdy navzdory staleté tradici kněžím přikázal připravit sluneční kotouč pro svůj rituál
          Vyzdvižení.
          „Tak bojuj za Shurimu i teď,“ pronesla Sivir povýšeným hlasem, jakým mluvili císaři. „Zatímco spolu mluvíme,
          synové a dcery pouště umírají. Pokud jsi stejný hrdina, o kterém jsem jako malá slyšela, pak je tvou
          povinností tam jít a zachránit tolik lidí, kolik jen jde.“
          Takhle si jejich shledání Nasus nepředstavoval, ale Siviřina slova o povinnosti v něm zažehla jiskru, která v
          jeho hrudi spala již příliš dlouho. Cítil, jak se její plamen rozlévá celým jeho tělem; až nyní pochopil, proč
          byl celá ta dlouhá a osamělá léta od pádu Shurimy až do jejího znovuzrození ztracen.
          „Přísahám, že tak učiním,“ řekl Nasus a sejmul si z krku náhrdelník na kožené šňůrce. „Pokud nyní obě
          odejdete, udělám, co bude v mých silách, abych obyvatele Vekaury ochránil.“
          Na kožené šňůrce visel přívěsek z mořsky zeleného nefritu se zlatým žilkováním na povrchu. Uvnitř zářilo slabé
          světlo a pulzovalo jako tlukoucí srdce.
          Nabídl ho Sivir a řekl: „Nos toto a zůstaneš skryta Xerathově zraku. Nevydrží napořád, ale snad to bude
          stačit.“
          „Stačit na co?“ zeptala se Sivir.
          „Abych tě znovu našel,“ řekl Nasus a otočil se.
        </p>
      </div>
    </div>
  </section>
  <section>
    <h2 class="text-center tz karta">X.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Odešel od Sivir a Taliyi dřív, než si své rozhodnutí mohl rozmyslet, a věděl, že jejich nejlepší šance na
          přežití spočívá v tom, že přitáhne pozornost Xerathových vojáků na sebe. Sledovaly, jak odchází, ale on se
          neohlédl. Střed města zachvátily plameny a Nasus sledoval nářky obyvatel Vekaury.
          Když procházel kolem těl mužů a žen podřezaných běsnícími bojovníky, rostl v něm vztek – další těla na seznamu
          Xerathova řádění, za které zaplatí. Nasus protočil ramena, aby uvolnil svaly. Když mágovi čelil naposledy,
          stál po jeho boku i Renekton. Zachvátil jej strach.
          Nedokázali jsme ho porazit společně. Jak ho mám přemoci sám?
          Nasus spatřil pět bojovníků, kteří zatarasili východ z náměstí. Stáli k němu zády, ale otočili se, když
          slyšeli, jak si připravuje sekeru. Za normálních okolností by cítil jejich hrůzu z vyhlídky na boj s
          Vyzdviženým, ale v jejich očích plál modrý plamen Xerathovy vůle, a tak se nebáli ničeho.
          Vrhli se na něj se svými zkrvavenými meči a kopími. Nasus se jim postavil čelem a jediným nápřahem sekery
          přeťal tři z nich vejpůl. Hruď dalšího prorazil vlastní pěstí a poslednímu prokousl lebku svými čelistmi. Pod
          silou Nasusova stisku lebka praskla. Vyplivl odpornou mozkovou hmotu smíchanou s úlomky kostí a pokračoval
          dál.
          Došel na náměstí a spatřil přeživší obyvatele, jak klečí před slunečním chrámem s hlavami skloněnými v
          modlitbách a vojáci na ně míří svými zbraněmi. Skupiny válečníků zbrocených krví vztyčily svá kopí směrem k
          jasnému a hrozivému bohu planoucímu na vrcholu chrámu.
          Zrádný mág se vznášel ve vzduchu a okraje slunečního kotouče se tavily v žáru jeho Vyzdviženého těla. Před ním
          se ve vzduchu svíjelo tělo kněze.
          „Vy smrtelníci jste blázni,“ řekl Xerath, zatímco strhával cáry masa z knězových kostí. „Proč se vydáváte za
          potomky Azirova rodu?“
        </p>
      </div>
      <div class="col-md-6 col-sm-12">
        <p class="v h text-center p-4">
          „XERATHE!“ zařval Nasus a ozvěna jeho hlasu se rozlehla po náměstí.
          Smrtelní válečníci se otočili, ale zůstali stát na místě. Rozhostilo se ticho a Nasus cítil Xerathovu
          nenávist, jako by se přes něj přelila přílivová vlna. To, co zbylo z knězova těla, v mžiku shořelo na prach,
          který rozfoukal vzduch proudící kolem mága. Nasus vpochodoval na náměstí se sekyrou u pasu a cítil, jak se na
          něj upírají pohledy všech kolem.
          „Ty, no samozřejmě,“ řekl Xerath a jeho hlas byl medový, stejně jako když býval smrtelníkem. „Kdo jiný než
          zbabělec, jenž mě uvěznil na tisíce let pod zemí?“
          „A udělám to znovu,“ slíbil Nasus.
          Xerathovo tělo se rozhořelo jasněji. „Tehdy ti pomáhal tvůj milovaný bratr. Pověz, už jsi viděl Renektona od
          chvíle, kdy se brána našeho společného vězení otevřela?“
          „Nevyslovuj jeho jméno,“ zavrčel Nasus.
          „Viděl jsi, co se z něj stalo?“
          Nasus neodpověděl a Xerath se zasmál – jeho smích zněl jako válčící ohniví duchové.
          „Jistě že neviděl,“ pokračoval Xerath a jeho plamenná forma pulzovala temným pobavením. „Jak by tě spatřil,
          zabil by tě.“
          Xerath se snesl z rozpadajících se trosek chrámu a jeho končetiny olizovaly čarovné plameny jako světlušky.
          Posedlí vojáci stáli nehnutě jako sochy. Tento souboj nebude nic pro oči smrtelníků.
          „Tvoje moc patří Azirovi,“ řekl Nasus a pomalu se přibližoval k Xerathovi. „Ty jsi sluncem vyvolen nebyl.“
          „To nebyl ani Renekton, a přesto byl pozvednut.“
          „Nevyslovuj jeho jméno,“ procedil Nasus skrze zatnuté tesáky.
          „Tvůj bratr byl slabý, ale ty jsi to věděl už dávno, že?“ řekl Xerath a nesl se blíž. „Zlomil jsem ho mnohem
          snáz, než jsem předpokládal. Stačilo mu říct, žes to byl ty, kdo ho v té temnotě opustil. Jak jsi ho tam
          nechal s jeho nepřítelem zemřít.“
          Nasus věděl, že jej Xerath provokuje, ale jeho nenávist ho zaslepila natolik, že netoužil po ničem jiném, než
          rozbít řetězy, které držely Xerathovo tělo pohromadě. Stanuli proti sobě ve středu města, dva Vyzdvižení z dob
          dávno minulých, král bojovníků a mág z živoucí energie.
        </p>
      </div>
    </div>
  </section>
  <section>
    <h2 class="text-center tz karta">XI.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          Nasus zaútočil jako první; jeho tělo se z nehybného stavu pohnulo oslepující rychlostí mezi pouhými dvěma
          údery srdce. Vymrštil se do vzduchu a rozpřáhl se sekerou nad hlavou v širokém oblouku. Její břit se zasekl do
          Xerathovy hrudi. Při tom nárazu články řetězů vybuchly.
          Xerath byl odhozen zpět do zdi chrámu. Stavební kámen se rozpadl a z hrobky hluboko pod ním se zvedl oblak
          prachu. Z budovy odpadávaly velké panely kamene. Mág se vrhl kupředu a z jeho končetin vystřelovaly spalující
          paprsky energie. Nasus zavyl, když jej Xerath popálil, a následně se srazili s dech beroucí silou.
          Zvedla se tlaková vlna magické energie, která odvála lidi pryč jako lístečky v hurikánu. Nejbližší budovy se
          pod náporem seismické síly zhroutily. Obyvatelé Vekaury prchali a snažili se nalézt útočiště před hněvem
          bojujících bohů z dávných věků. Xerathova nadvláda nad bojovníky byla zlomena, a tak se rozprchli a utíkali k
          okrajům města. Xerath povolal tajemný oheň z hloubky svého nitra a jak jej vypustil, samotné plameny
          vybuchovaly.
          Nasus se vrhl stranou, a tak jej několik zářivých komet minulo. Jejich plamen byl chladný, ale přesto
          spaloval. Postavil se na nohy právě v čas, aby svou roztočenou sekerou vykryl salvu pískajících koulí z bílého
          světla. Xerath se vznášel ve vzduchu nad ním a smál se; kolem něj hřímaly plamenné blesky. Nasus po mágovi
          vrhl svou zbraň a zasáhl jej s nadlidskou silou. Xerath zařval bolestí a vztekem a plamen v jeho srdci se
          zachvěl, ale nezhasl.
          Nasus se vrhnul ke Xerathovi. Střetli se ve vzduchu a opět narazili do slunečního chrámu. Náraz roztříštil
          vnější stěnu a z vrcholu se svalily obrovské kamenné bloky. Dopadly na zem jako pěsti prastarých strážců
          hrobek a probořily půdu, načež odhalily krypty pod chrámem. Ze střechy padaly zbytky slunečního kotouče a
          připomínaly obrem hozenou minci. Když kotouč dopadl na zem, roztříštil se a úlomky ostrého kovu se rozletěly
          vzduchem jako vržené srpy. Jeden úlomek se zaryl hluboko do Nasusova stehna. Vytrhl jej ven a po noze mu
          stékal pramínek krve.
          Xerath se zvedl z trosek rozlámaného kamene a Nasusovu hruď zasáhl blesk bledého plamene. Zavrčel a zapotácel
          se vzad. Xerath vystřelil další proud zářící magické energie a tentokrát udeřil Nasuse do srdce. Celým jeho
          tělem projela spalující bolest a on padl na kolena. jeho kůže byla spálena a obnažena až na maso. Nasus by
          porazil armádu smrtelníku jednou rukou, ale Xerath nebyl obyčejným smrtelníkem. Byl Vyzdviženým, jenž vládl
          uloupenou silou slunce a mocí temné magie.
          Zvedl hlavu a rozhlédl se na hořící město kolem sebe. „Ta, kterou hledáš, už zde není a je skryta tvému
          zraku.“
          „Poslední z Azirovy krve se přede mnou nemůže skrývat napořád,“ řekl Xerath. „Najdu ji a učiním konec tomu
          zpropadenému rodu.“
          Nasus napřáhl sekeru – smaragd na ní byl popraskaný.
          „Raději zemřu, než abych to dopustil.“
          „Jak si přeješ,“ řekl Xerath a napřáhl paže, aby jej zasypal dalšími a dalšími salvami světla. Nasus se
          snažil, seč mu síly stačily, ale nedokázal je zastavit všechny.
          Xerath se k němu přiblížil a řekl: „Opakoval jsem tvému bratrovi stále dokola, jak jsi ho zradil a tajně jsi
          před ním skrýval svou žárlivost. Proklel tvé jméno a plakal, když mi říkal, jak tě roztrhá na kusy.“
          Nasus zavyl a postavil se na nohy. Pod Xerathem vybuchl plamen vulkanického ohně a mág zařval, když jej
          obklopil žár tisíce sluncí.
          Ale nestačilo to. Nikdy by to nestačilo. Při poslední bitvě byli Nasus s Renektonem na vrcholu svých sil. Nyní
          byl Nasus pouhým stínem svého dřívějšího já, zatímco Xerathova moc vzrůstala s každým stoletím.
        </p>
      </div>
      <div class="col-md-6 col-sm-12">
        <p class="v h text-center p-4">
          Mága poslední zoufalý útok nerozhodil a Nasus už neměl sílu pokračovat v boji. Xerathova magie jej nadzvedla a
          hodila s ním do trosek rozbořeného chrámu. Kámen kolem něj praskl a on cítil, jak jeho sluncem posílené kosti
          popraskaly jako třísky.
          Nasus se zastavil ve středu sutin; jeho nohy byly zlámané a bezvládně ležely pod ním. Jeho levá paže bezvládně
          visela po jeho boku, rozdrcená od ramene k zápěstí. Pokusil se zvednout pomocí zdravé ruky, ale projela jím
          otupující bolest v místech, kde byla zlomena i jeho páteř. Za nějakou dobu by se jeho tělo uzdravilo, ale jemu
          už žádný čas nezbýval.
          „Padl jsi tak hluboko, Nasusi,“ řekl Xerath a vznášel se k němu, z konečků jeho prstů odkapával tekutý oheň.
          „Kdybych dokázal potlačit nenávist za všechno, co jsi mi provedl, bylo by mi tě líto. Tvůj duch byl zlomen za
          ta dlouhá léta samoty a tíhy.“
          „Lepší být zlomen a tížen svědomím, než být křivopřísežník,“ zakašlal Nasus skrze ústa plná krve. „I s tou
          svou mocí nejsi nic než zrádce a otrok.“
          Cítil Xerathův vztek a těšilo ho to. Víc už mu nezbylo.
          „Já nejsem žádný otrok,“ řekl Xerath. „Azirův poslední čin bylo učinit ze mě svobodného muže.“
          Nasus byl ohromen. Xerath svobodným mužem? To nedávalo smysl...
          „Tak proč to všechno? Proč jsi Azira zradil?“
          „Azir byl hlupák a nabídl mi svůj dar příliš pozdě,“ odpověděl Xerath.
          Nasus zasténal bolestí. Roztříštěné kosti v jeho rameni se o sebe třely, jak začaly srůstat. Cítil, jak se mu
          do paže vrací síla, ale předstíral, že s ní stále nemůže hýbat.
          „Co uděláš, až budu mrtev?“ zeptal se Nasus, jelikož si vzpomněl, jak moc Xerath miloval zvuk vlastního hlasu.
          „Co se stane se Shurimou, pokud budeš jejím císařem?“
          Snažil se skrýt svou bolest, jak se jeho tělo zázračně uzdravovalo ze zranění, jež Xerath způsobil.
          Mág zakroutil hlavou a zvedl se z jeho dosahu.
          „Myslel sis, že si nevšimnu, že se tvé tělo obnovuje?“ řekl.
          „Tak pojď sem a postav se mi!“ zvolal Nasus.
          „Tvou smrt jsem si představoval tisíckrát,“ pronesl Xerath, když se zvedal k rozbořenému chrámu. „Ale v těch
          představách jsem to nikdy nebyl já, kdo tvůj život ukončil.“
          Nasus sledoval, jak mág zvedá praskající zdi chrámu a jak se k němu nahýbají, připraveny každou chvíli
          spadnout.
          „Ty padneš rukou Písečného řezníka,“ řekl Xerath a jeho tělo se rozpálilo jasněji, než kdy zářil samotný
          sluneční kotouč. Kamení a prach se zřítily. „Budu u toho, až z tebe vyrve maso a zpřeláme ti kosti.“
          Mág vyslal ke zhrouceným stěnám řetězy z bílého ohně a řekl: „Do té doby tě pohřbím pod písky stejně, jako jsi
          to udělal ty mně.“
          Xerath plál jako novorozená hvězda a zatáhl za ohnivé řetězy. Na město se jako lavina spustil hřmící déšť
          rozlámaného kamení a do ulic Vekaury se rozlil smrtící oheň.
          Země se jakoby trhala vejpůl a skála pod Nasusem se točila a nadzvedávala ve vodopádu ohlušujícího přívalu
          tekutého kamene. Zdi chrámu padly a pohřbily Nasuse pod stovkami tun trosek.
        </p>
      </div>
    </div>
  </section>
  <section>
    <h2 class="text-center tz karta">XII.</h2>
    <img class="card-img-top or" src="../../img/header.png" alt="header">
    <div class="row">
      <div class="col-md-6 col-sm-12">
        <p class="v h text-center p-4">
          A po temnotě přišlo světlo.
          Náznak horkého jasu. Sluneční světlo?
          Zprvu si nebyl jist, zda nejde o nějaký výplod jeho mysli, aby ulehčila jeho tělu přechod ve smrti.
          Tak takhle umírají Vyzdvižení?
          Ne, nebyl mrtvý. Uviděl sluneční světlo a ucítil jeho teplo na kůži. Protáhl si nohy a protočil ramena. Jeho
          končetiny byly zcelené, což znamenalo, že pod troskami strávil hodnou chvíli. Jeho tělo se hojilo rychle, ale
          netušil, jak dlouho byl v bezvědomí.
          Ať to bylo jakkoliv dlouho, bylo to příliš.
          Xerath byl na svobodě a silnější než kdy dřív.
          Nasus sáhl vzhůru a viděl, že kámen nad jeho hlavou tvořil dokonalý oblouk, který byl na dotek hladký jako
          sklo a hřál. I ve ztlumeném světle viděl, že je jeho povrch podobný zaschlé barvě rozmíchané na paletě malíře.
          Udeřil opakovaně pěstí tam, odkud vycházel proužek světla, dokud kámen konečně nepovolil a jeho úlomky
          nevpustily dovnitř silný žár. Zalilo jej světlo a on viděl, že z celého chrámu nezbylo nic než halda
          rozlámaných kamenů. Nasus se sehnul, aby zvedl ulomený kus oblouku, jenž ho ochránil. Obracel jej v dlani a
          studoval druhy kamenů, které v jediném kuse neměly co dělat.
          Vložil úlomek připomínající dýku do své tuniky a z trosek odešel. Zatímco se rozhlížel po ruinách, městem vál
          truchlivý vítr a jeho dech naplňovaly tiché nářky mrtvých.
        </p>
      </div>
      <div class="col-md-6 col-sm-12">
        <p class="v h text-center p-4">
          Město bylo srovnáno se zemí – nebo alespoň to, co jeho obyvatelé vystavěli na jeho ruinách. Nasus viděl, že
          velká část podloží, které vystoupalo na povrch, neslo stejné znaky jako onen oblouk, jenž mu zachránil život.
          Okraj každého povrchu se vlnil jako skelná přílivová vlna zmrazená v polovině náporu.
          A zespod té vlny, ochráněni před Xerathovým smrtícím ohněm, vycházely hrstky přeživších obyvatel Vekaury.
          Zpočátku se objevovali po jednom či po dvou, mžikali ve slunečním světle, ohromeni tím, že přežili.
          Nasus lehce přikývl a řekl: „Shurima ti děkuje, Taliyo.“ Poté se otočil a odešel z města.
          Zbytky Vekaury se vrátily zpět do své rozpadlé ulity, stejně jako když tudy Nasus kráčel naposledy. Rozpadlé
          stěny, roztříštěné základy a pahýly sloupů, které připomínaly mrtvé kmeny stromů ve zkamenělém lese. Už kdysi
          viděl podobné trosky; po prvním souboji se Xerathem, když padla Shurima. Tehdy jej vina donutila sklopit zrak
          od světa, ale tentokrát již tak neučiní.
          Xerath o Renektonovi mluvil jako o krvelačné pomatené šelmě, ale Nasus znal svého bratra lépe než proradný
          mág. Xerath viděl pouze zrůdu, která se z Renektona stala, a zapomněl, že pod povrchem se skrývá ušlechtilý
          válečník. Muž, který se bezelstně obětoval, aby zachránil život svému bratrovi. Bojovník, který bez jediné
          pochybnosti obětoval vše, aby zachránil svou domovinu před zrádcem. Xerath možná na všechno zapomněl, ale
          Nasus ne.
          Pokud Renekton přežil, ta část hrdiny v něm musela přežít také. Pokud by ji Nasus našel, mohl by svého bratra
          z propasti šílenství zachránit. Nasus dlouho věřil, že až se jednou s Renektonem střetne, jejich setkání
          skončí smrtí jednoho z nich. Až dosud.
          Nyní věděl, že to tak není. Nyní měl cíl. Azirova pokrevní linie přetrvala, stále ještě byla naděje.
          „Potřebuji tě, Renektone,“ řekl. „Bez tebe Xeratha zabít nedokáži.“
          Před ním volala poušť jeho jméno.
          Za ním písek pozřel Vekauru.
        </p>
      </div>
    </div>
  </section>
  <br>
  <div class="col-12 border-top border-bottom b tz0 tali p-4">
    <p class="karta uprostred1">Kronika</p>
      <img class="card-img-top or" src="../../img/header.png" alt="header">
    <h3 class="card-text v uprostred1">O ptáčku a větvi</h3>
  </div>
  <hr class="tz h p-2">
  <section>
    <h2 class="text-center tz karta">I.</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          „Ta tvoje moc je určená k ničení. Nechceš ji používat? Dobře. Stáhne tě ke dnu jako balvan.“
          To byla poslední slova, která Taliyah uslyšela z úst noxijského kapitána předtím, než se ponořila do mořské hlubiny. Slova, která ji dodnes pronásledují. Od chvíle, kdy při útěku doplavala na písčitou pláž, uběhly čtyři dny. Nejdřív běžela, co jí síly stačily, ale když už za sebou neslyšela praskající kosti ionských rolníků a noxijských vojáků, rozhodla se zvolnit tempo. Šla podél pohoří, aniž by se odvážila ohlédnout na zkázu, kterou za sebou zanechala. Před dvěma dny začalo sněžit. A nebo před třemi, nemohla si vzpomenout. Dnes ráno prošla kolem opuštěné svatyně a údolím se prohnal ponurý vítr. Nyní vítr zesílil a roztrhal mraky, čímž odhalil blankytné nebe – jeho modř byla tak čistá a hluboká, až měla pocit, jako by se znovu topila. Znala tu oblohu. Jako dítě ji viděla nad horkými písky. Ale tohle nebyla Shurima. Zdejší vítr ji nevítal.
          Taliyah objala sama sebe a snažila se vzpomenout na teplo domova. Její kabát ji chránil před sněhem, ale všudypřítomný chlad se zakusoval až do morku kostí. Obestoupila ji neviditelná samota a padla na ni jako těžký kámen. Dívka klesla na kolena pod tíhou smutku, že je tak daleko od svých milovaných.
          Strčila ruce hluboko do kapes a třesoucími se prsty chytila pár starých oblázků, aby se zahřála.
          „Mám hlad. A tohle je všechno, co mám,“ řekla Taliyah nikomu a všem. „Zajíc. Ptáček. Ó Velká Splétačko, nepohrdla bych ani myší, kdyby se tady ukázala.“
          Jako na zavolanou uslyšela kousek před sebou praskání pod sněhem. Z nory vystrčil hlavu šedivý chundelatý ušák; byl sotva větší než její zatnuté pěsti.
          „Ó díky,“ procedila skrz drkotající zuby. „Děkuju. Děkuju ti.“
          Zvíře zvědavě sledovalo Taliyu, jak si z kapsy vytahuje jeden z hladkých oblázků a následně jej vkládá do praku. Nebyla zvyklá střílet vkleče, ale pokud jí Velká Splétačka seslala tuhle příležitost, rozhodně ji nehodlá promarnit.
          Zvířátko dál sledovalo, jak cvičně roztočila prak, aby se v něm kámen dobře usadil. Taliyah se třásla zimou a necítila ruce. Když prak roztočila dostatečně rychle, vystřelila kámen, ale naneštěstí při tom silně kýchla.
          Kámen dopadl na sníh a minul zamýšlenou večeři. Taliyah se zhoupla dozadu, nahromaděné zklamání v ní vybuchlo a vydala z hloubi svých útrob hlasité zavrčení, které se rozléhalo v tichu všude kolem ní. Několikrát se zhluboka nadechla a mráz ji pálil až v hrdle.
          „Jestli jsi aspoň trochu jako píseční zajíci, tak je vás tady kolem hned tucet dalších,“ řekla k prázdné noře a její neochvějný optimismus se pomalu vracel zpět.
          Pohlédla směrem k nepatrnému pohybu dole v údolí. Sledovala své zpola zaváté stopy ve sněhu. Za nimi viděla skrz řídký borovicový porost u malé svatyně muže a zastavil se jí dech. Seděl s hlavou skloněnou k hrudi a divoké tmavé vlasy mu vlály ve větru. Buď spal, a nebo meditoval. Oddychla si úlevou. Žádný Noxijec by nedělal ani jedno z toho. Vzpomněla si na svatyni a na její hrubý povrch, po kterém přejížděla konečky prstů, když procházela kolem.
          Z rozjímání ji vyrušilo ostré prasknutí. Potom uslyšela rachocení. V okamžiku byla v pozoru a přichystala se na valící se zemětřesení, po kterém však nebylo ani památky. Rachot přerostl v hrozivé dunění valícího se sněhu a kamení. Taliyah se otočila k hoře a spatřila, jak se na ni valí bílá stěna.
          Rychle vstala, ale nebylo kam utéct. Shlédla dolů a uviděla kámen trčící ze špinavého ledu a vzpomněla si na malého tvorečka, který se teď krčí v bezpečí své nory. Zoufale se soustředila na ostré hrany trčícího kamene. Ze sněhu náhle vystřelila řada silných sloupů. Ve chvíli, kdy kamenná barikáda sahala dívce několik stop nad hlavu, do kamenů narazila ohromná bílá lavina.
          Sníh se zastavil o kamennou stěnu a rozlil se směrem do údolí jako třpytivá přívalová vlna. Taliyah sledovala, jak ona smrtící záplava přikryla celé údolí i s chrámem.
          Lavina skončila stejně rychle, jak začala. Dokonce i osamělý vítr přestal vát. Dívku pohltilo nové tíživé ticho. Ten muž s divokými vlasy byl tam dole pohřben pod nánosem sněhu a kamení. Ona sice byla v bezpečí, ale do útrob se jí proplížilo příšerné uvědomění: nejen že ublížila nevinnému, ale pohřbila jej zaživa.
          „Velká Splétačko,“ pronesla Taliyah k nikomu a ke všem, „co jsem to udělala?“
        </p>
      </div>
    </div>
  </section>
  <section>
    <h2 class="text-center tz karta">II.</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Taliyah se rychle brodila sněhem cestou dolů z úbočí. Místy jí to klouzalo a někde se naopak bořila do sněhu hlubokého až nad kolena. Přece noxijské flotile neutekla proto, aby tady nedopatřením zabila toho Ioňana.
          „Jak se znám, tak to byl určitě nějaký svatý muž,“ řekla si.
          Vzrostlé husté borovice v údolí byly lavinou očesány na pouhé holé vytáhlé keře. Ze sněhu vyčníval pouze vrchol svatyně. Lano s přivázanými modlitbami se zamotalo do potrhaného klubka v místě, kde býval vzdálenější konec údolí. Taliyah se dívala po okolí a hledala jakoukoliv známku po onom muži, kterého odsoudila k ledovému hrobu. Když ho naposled viděla, seděl pod chrámovým okapem. Třeba jej nakonec ochránil.
          Jak se přibližovala k chrámu a borovicovému porostu a vzdalovala se od ničivé laviny, uviděla, jak ze sněhu vyčnívají dva prsty.
          Prodírala se haldami sněhu směrem k bledým prstům. „Hlavně nebuďte mrtvej, prosím. Hlavně nebuďte mrtvej. Prosím...“
          Taliyah opatrně poklekla a odhazovala namrzlý nános sněhu. Odkryla prsty jako z oceli. Hrabala dál a chytila muže za zápěstí – její vlastní ruce ji sotva poslouchaly. Drkotala zuby, třáslo se jí celé tělo a ona hledala sebemenší náznak mužova tepu.
          „Jestli ještě nejste mrtvej,“ řekla muži pod sněhem, „musíte mi trochu pomoct.“
          Rozhlédla se. Nikdo jiný tam nebyl. Byla jeho jedinou nadějí.
          Taliyah pustila jeho ruku a ustoupila o pár kroků zpět. Ztrácela cit v dlaních, ale i přesto je položila na povrch sněhu a snažila se vzpomenout si, jak vypadalo podloží malého údolí před tím, než jej pohltila lavina. Kamení, štěrk. Mlhavé vzpomínky postupně splynuly v jasný obraz. Bylo tmavé, hrubé, uhlově šedé s bílými flíčky... stejně jako vousy strýčka Adnana.
          Taliyah se upnula na onu představu a vší silou zabrala směrem z přívalu sněhu. Ledový příkrov před ní se prolomil a z průrvy se tyčil pruh žuly, na němž ležela osamělá postava. Kamenný blok, který byl najedou pružný, se otočil za dívkou, jako by čekal na pokyn. Ačkoliv nevěděla, zda to bude bezpečné, přenesla Taliyah sebe i muže směrem k orvaným borovicím a doufala, že jejich větve zbrzdí jejich pád.
          Žulový pruh poté dopadl na zem s hlubokým duněním, ale zelená náruč borovic muže zachytila a on bezpečně sklouzl na zem.
          „Prosím, jestli jste nebyl mrtvej předtím, tak ať jste přežil i tohle,“ říkala si Taliyah, když běžela k muži. Obloha nad jejich hlavami potemněla. Nad údolím se stahovaly tmavé mraky. Brzy začne znovu sněžit. Mezi stromy uviděla ústí malé jeskyně.
          Taliyah si dýchla na zmrzlé ruce, aby se přestaly třást. Shýbla se k muži, aby ho vzala za rameno. Bolestivě zamručel. Než se Taliyah stačila stáhnout, ucítila rychlý závan větru a koutkem oka zahlédla cosi kovového. Ucítila na hrdle chladné ostří.
          „Ještě není čas zemřít,“ zašeptal zlomeným hlasem. Zakašlal a oči se mu obrátily v sloup. Meč dopadl tiše do sněhu, ačkoli jej muž nepustil.
          Na Taliyin obličej dopadla první sněhová vločka. „Vypadá to, že vás jen tak něco nezabije,“ řekla. „Ale v týhle bouři to radši nebudeme zkoušet.“
          Muž dýchal mělce, ale byl naživu. Taliyah chytila muže pod ramenem a odtáhla jej do malé jeskyně.
          Osamělý vítr znovu začal vát.
        </p>
      </div>
    </div>
  </section>
  <section>
    <h2 class="text-center tz karta">III.</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Taliyah sebrala ze země kulatý kámen velikosti a tvaru chuchvalce surové vlny. Chvěla se a ohlédla se zpět do jeskyně; muž zabalený v hadrech stále seděl opřený o stěnu a měl zavřené oči. Pomalu spolkla kousek sušeného masa, které našla v jeho batohu, a doufala, že by mu nevadilo se o něj podělit.
          Vrátila se zpět do tepla jeskyně. Kamenné pláty, které na sebe naskládala, stále ještě vyzařovaly příjemné teplo. Poklekla. Taliyah si nebyla jistá, zda tenhle kousek se zahříváním kamenů v kapse vyjde i s něčím větším. Mladá Shurimanka zavřela oči a soustředila se na hromádku kamení. Vzpomínala na odraz slunečních paprsků na pouštním písku. Na způsob, jak teplo prostupovalo hluboko do země ještě dlouho do noci. Uvolnila se a rozepnula si kabát; kolem ní se rozprostřelo příjemné suché teplo a ona obrátila svou pozornost ke kameni, jenž svírala v dlani. Otočila ho a upínala k němu veškeré svoje myšlenky, dokud nebyl dutý jako miska. Když byla spokojena, vrátila se ke vchodu do jeskyně s novým kusem nádobí.
          Za ní se ozval mužský hlas: „Jako když vlaštovka sbírá drobečky.“
          „I vlaštovky mívají žízeň,“ odpověděla a naplnila misku čerstvým sněhem. Kolem ní se honil ledový vítr. Taliyah položila misku na rozpálené ploché kameny.
          „Ty sbíráš kameny rukama? Není to zbytečné pro někoho, kdo je dokáže splétat?“
          Taliyah ucítila horko v tvářích, které však nikterak nesouviselo s teplem v jeskyni.
          „Nezlobíte se, že ne? Myslím s tím sněhem a –“
          Muž se zasmál, ale pak se chytil za žebra a zasténal. „Tvé činy mi říkají všechno, co potřebuji vědět.“ Ačkoliv měl pokřivená ústa bolestí, usmál se na ni. „Mohla jsi mě nechat zemřít.“
          „Byla to moje chyba, že jste tam uvíznul. Nenechala bych vás pohřbenýho pod sněhem.“
          „Patří ti mé díky. Ale obešel bych se bez toho letu skrz stromy.“
          Taliyah se zašklebila a otevřela ústa. Muž však zvedl ruku a zastavil ji. „Neomlouvej se.“
          Zvedl se a prohlédl si dívku zblízka. Zaujal jej ornament v jejích vlasech.
          „Shurimská vlaštovka.“ Zavřel oči a vstřebával teplo z kamenné mohylky. „Jsi daleko od svého hnízda, ptáčku. Co tě přivádí do vzdálené jeskyně v Ionii?“
          „Noxus.“
          Muž zvedl tmavé obočí, ale oči měl stále zavřené.
          „Řekli mi, že v Noxu sblížím lidi. Že moje moc zesílí jejich hradby. Ale chtěli po mně jen zkázu a ničení.“ Její hlas prostoupilo znechucení. „Řekli mi, že mě naučí –“
          „Naučili tě, ale jen polovinu,“ řekl bez náznaku jakékoliv emoce.
          „Chtěli, abych pohřbila celou vesnici. Abych zabila lidi v jejich domovech.“ Taliyah netrpělivě vzdychla. „A já jim utekla jen proto, abych na vás shodila celou horu.“
          Muž pozvedl svůj meč a pohledem změřil jeho délku. Lehký vánek z něj odnesl smítko prachu. „Zánik. Stvoření. Ani jedno není úplně dobré, či úplně špatné.“ Není jedno bez druhého. Na čem záleží, je úmysl. To, proč sis vybrala svou cestu. To je jediná opravdová volba, kterou máme.“
          Taliyah vyskočila na nohy podrážděná z té přednášky. „Moje cesta vede daleko odsud. Daleko od všech, dokud se nenaučím ovládat, co ve mně je. Bojím se, že ublížím svým lidem.“
          „Pták nevěří větvi, na které sedí, ale křídlům, jež ho nesou.“
          Taliyah už ho neposlouchala. Stála už ve vchodu do jeskyně a pevně si zapínala svůj kabát. Vítr jí hvízdal v uších.
          „Zkusím nám najít něco k snědku. Snad na vás zase neshodím nějakou horu.“
          Muž se opět opřel o hřejivý kámen a klidně promlouval k nikomu a ke všem: „Víš jistě, že chceš dobít právě horu, Vlaštovičko?“
        </p>
      </div>
    </div>
  </section>
  <section>
    <h2 class="text-center tz karta">IV.</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Na nedalekou borovici přiletěl pták. Taliyah kopla do sněhu a na botě jí ulpěla malá kopička. Rozčilená z mužových slov se jí snažila skopnout, ale místo toho jí sníh zapadl dovnitř a ledově tál na jejím kotníku.
          „Ptá se, proč jsem si vybrala tuto cestu? Opustila jsem svůj lid a vlastní rodinu, abych je ochránila přede mnou.“
          Zastavila se. Kolem se rozléhal nepřirozený klid. Všechna malá zvěř už dávno utekla, vyplašena zvukem jejích kroků ve sněhu. Pták na větvi se dívky nebál a její vztekání doplňoval štěbetáním. Najednou však utichla i ptačí píseň.
          Taliyah zbystřila smysly. Ve hněvu se zatoulala od jeskyně dál, než chtěla. Táhlo ji to spíše ke skále než k lesu, a tak bezmyšlenkovitě šla podél holé skalní stěny až na kraj skalnatého útesu. Nemyslela si, že ji následoval onen muž, ale i přesto cítila, že ji někdo sleduje.
          „Další přednáška?“ zeptala se rozhořčeně.
          V odpověď se ozval výdech, jenž dívka cítila až v kostech.
          Vrazila jednu ruku do kapsy a do druhé vzala svůj prak. V kapse o sebe ťukly tři kameny. Vzala jeden do dlaně a vtom zvětralá žula zradila krok dívčina pronásledovatele.
          Taliyah se otočila, aby jej spatřila. Obrovský ionský sněžný lev před ní opatrně kroužil kolem ostrých skalisek.
          I přesto že stál na všech čtyřech, byl vyšší než ona. Jeho tělo bylo dvakrát tak dlouhé, jak byla dívka vysoká, a jeho krk zakrývala krátká žlutohnědá hříva. Lev sledoval dívku. Upustil před ni dva čerstvě zabité zajíce a olízl si červenou krůpěj ze špičáku, který byl delší než dívčino předloktí.
          Ještě před malou chvilkou byl pohled z vysokého útesu vzrušující. A teď je tu uvězněná. Kdyby utekla, okamžitě by ji dohonil. Taliyah polkla ve snaze zahnat paniku, jež se jí prodírala do hrdla. Vložila kámen do praku a roztočila jej.
          „Zmiz odsud,“ řekla. V těch slovech nebyl ani náznak po hrůze, kterou cítila uvnitř.
          Lev k ní přistoupil o krok blíž. Dívka vystřelila z praku. Trefila kamenem šelmu poblíž hřívy, ale sílu nárazu kamene utlumila srst. Zvíře nespokojeně zavrčelo a Taliyah nedokázala uklidnit své srdce, které bilo tak silně, jako by jí chtělo vyskočit z hrudi.
          Vložila do praku další kámen.
          „No tak!“ křičela a předstírala víc odvahy. „Řekla jsem, abys odsud zmizel!“
          Taliyah vystřelila druhý kámen.
          Hladové lví vrčení zesílilo. Pták na tenké borovicové větvičce cítil, že z tohohle nic dobrého nevzejde, a tak vzlétl popohnán závanem větru.
          Už zcela osamocená Taliyah sáhla do kapsy pro poslední kámen. Ruce se jí třásly zimou a v žilách cítila strach. Kamínek jí vypadl z ruky a odkutálel se pryč. Vzhlédla. Lev sklonil hlavu mezi svá svalnatá ramena a udělal další krok vpřed. Kamínek do praku byl moc daleko, než aby na něj dosáhla.
          Ty sbíráš kameny rukama? Mužova slova jí zazněla v hlavě. Byl tu ještě jiný způsob. Taliyah se vší silou upnula myslí k malému kamínku. Kamínek se zachvěl spolu se zemí, na které ležel.
          Větev vedle ní se stále ještě třásla, i když už pták dávno uletěl. Pták nevěří větvi, na které sedí, ale křídlům, jež ho nesou. Volba byla jasná: Může tady buď stát paralyzovaná pochybnostmi a podlehnout té šelmě, a nebo bude věřit, že dokáže ovládat svou moc.
          Taliyah, dívka zrozená v poušti daleko od sněhem zaváté Ionie, se držela představy letícího ptáka a prázdné třesoucí se větve. V ten okamžik zapomněla na bezprostřední hrozbu smrti, jež před ní stála. Samotu, která ji pronásledovala, nahradila vzpomínka na poslední tanec v píscích. Cítila svou matku, svého otce, Babajan a celý kmen, jak tančí v kruhu kolem ní. Vzpomněla si na svůj tichý slib, že se k nim znovu navrátí, až dokáže plně ovládat svůj dar.
          Pohlédla šelmě do očí. „Obětovala jsem příliš, než abych se ti teď vzdala.“
          Skála pod jejíma nohama se začala bortit v ladném tvaru půlměsíce. Držela se myšlenky na teplo toho posledního objetí a vrhla se vpřed.
          Slyšela pod sebou mohutné burácení, hlasitější než řev šelmy. Lev se pokusil utéct, ale bylo už pozdě. Země pod jeho tlapami pukla vedví a proud valícího se štěrku ho stahoval hlouběji do průrvy bortícího se útesu.
          Na krátkou chvíli se Taliyah vznesla nad změť rozpadající se země. Skála pod ní se dál tříštila na tisíc malých úlomků a nebyla už dostatečně pevná na to, aby se dala ovládat. Věděla, že takovou zkázu nedokáže ovládat pořád. Padala. Než stačila říct bortícímu se světu kolem své poslední sbohem, zachytil ji mohutný poryv větru. Prsty silné jako ocel ji chytily za límec.
          „Nevěděl jsem, že jsi to shození hory myslela doslova, Vlaštovičko.“ Muž zamručel a vytáhl dívku na nově vzniklou římsu. „Teď už chápu, proč je ta vaše poušť úplně plochá.“
          Vybuchla smíchy. Měla radost, že slyší jeho poučující hlas. Taliyah pohlédla přes okraj útesu a postavila se na nohy. Smetla ze sebe prach, zvedla zajíce, které lev upustil, a radostně hopsala směrem k malé jeskyni.
        </p>
      </div>
    </div>
  </section>
  <section>
    <h2 class="text-center tz karta">V.</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Taliyah si kousala spodní ret. Rozhlédla se po hostinci a vzrušeně sebou vrtěla na židli. Bylo pozdě večer a lokál byl skoro prázdný. Bylo to už tak dlouho od chvíle, kdy byla naposledy mezi lidmi. Pohlédla na svého zasmušilého společníka, který trval na sezení v tmavém koutku. Muž, jenž se nyní stal jejím učitelem, nebyl dobrým společníkem. Zamračený pohled, který na ni vrhal od doby, kdy souhlasil s večeří v odlehlém hostinci, nebyl zrovna dvakrát přátelský.
          Když bylo zřejmé, že jsou tady cizí stejně jako všichni ostatní, trochu se uvolnil a uvelebil se ve stínu. Opřel se pevně o zeď a chopil se poháru. Když jej nyní nic nerozptylovalo, jeho soustředění a pozorný zrak se upnuly na dívku.
          „Musíš se soustředit,“ řekl. „Nesmíš se tomu bránit.“
          Taliyah bedlivě pozorovala lístky točící se na dně hrnku. Dnešní lekce byla těžká. Nevyšla podle představ. Na konci byli oba pokryti nánosem prachu a roztříštěného kamení.
          „Nebezpečí se připlíží ve chvíli, kdy je tvá pozornost rozdělena,“ řekl.
          „Mohla bych někomu ublížit,“ odpověděla a očima přejela po nové trhlině v mužově plášti, který měl omotaný kolem krku. Její šaty nedopadly o nic lépe. Shlédla na svůj nový svrchník a cestovní sukni. Žena hospodského se nad ní slitovala a nabídla, co měla zrovna po ruce – poklady zanechané bývalým štamgastem. Na dlouhé rukávy ionského střihu si bude muset zvyknout, ale látka byla pevná a umně pletená. Nechala si svou prostou košili, vybledlou častým nošením, rozhodnuta, že se nevzdá toho posledního kousku domova, který jí zbyl.
          „Nerozbilo se nic, co by nešlo opravit. Ovládání se přichází s procvičováním. Dokážeš toho mnohem víc. Pamatuj si, že jsi se zlepšila.“
          „Ale... co když selžu?“ zeptala se.
          Muž odvrátil pohled směrem k otevírajícím se dveřím. Dovnitř vešla dvojice kupců; sklepali ze sebe prach z cesty. Hospodský jim nabídl stůl poblíž dívky a muže. První z kupců se rozešel jejich směrem a druhý čekal na své pití.
          „Každý občas selže.“ řekl Taliyin společník. Jeho obličejem prolétlo lehké zklamání v rozporu s jeho jinak zdrženlivým vystupováním. „Selhání je jen zrnkem v píscích času. Musíš pokračovat dál a vítr jej odnese.“
          Kupec si sedl k nedalekému stolu a sledoval Taliyu; očima bloudil od její levandulové tuniky ke zlatému odlesku v jejích vlasech.
          „To je ze Shurimy, děvče?“
          Taliyah se ze všech sil snažila kupce ignorovat. Ten však zachytil ochranný pohled dívčina společníka a vysmál se mu.
          Bývalo to docela vzácné.“ řekl kupec.
          Dívka zírala na své ruce.
          „Ale teď už je to zase o něco běžnější, když se vašemu lidu vynořilo to ztracené město.“
          Taliyah vzhlédla. „Cože?“
          „Taky se šušká, že řeky tečou opačným směrem.“ Kupec mávl rukou ve šprýmu o dalekém lidu, jenž považoval za zaostalý. „To protože se ten váš ptačí bůh vrátil ze záhrobí.“
          „Je jedno, co je vlastně zač. Škodí to obchodu.“ Druhý kupec si přisedl ke stolu. „Říká se, že chce zpátky svůj lid. Že mu chybí otroci a tak.“
          „Tak vidíš, máš štěstí, že sedíš tady, a ne tam, děvče.“ dodal první kupec.
          Druhý kupec zvedl oči od svého piva a všiml si dívčina doprovodu. „Ty seš mi povědomej,“ řekl. „Ten tvůj obličej už jsem někde viděl.“
          Dveře krčmy se znovu otevřely. Vešlo několik strážných. Všichni z nich pozorně přejeli pohledem přes lokál. Ten uprostřed, zřejmě jakýsi kapitán, si všiml dívky a jejího společníka. Taliyah cítila tichou paniku, jež hostinec zaplnila. Několik hostů se kvapně zvedlo a odešlo. Dokonce i ti dva kupci se sbalili a odešli.
          Kapitán pomalu šel kolem prázdných židlí směrem ke dvojici. Zastavil se na délku meče od stolu, kde seděli.
          „Vrahu,“ řekl.
        </p>
      </div>
    </div>
  </section>
  <section>
    <h2 class="text-center tz karta">VI.</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          „Tak tady ses schovával,“ řekl kapitán. „Užij si tu kořalku. Bude tvoje poslední.“
          Taliyah byla na nohách přesně v okamžiku, kdy vedle sebe uslyšela zašeptání tasené oceli. Pohlédla na svého učitele, jak pohledem probodává lokál plný strážných.
          „Tenhle muž, Yasuo,“ vyplivl kapitán jeho jméno, „je vinen zákeřnou vraždou vesnického stařešiny. Za tento odporný zločin jej čeká trest smrti. S rozkazem vykonat jej na místě.“
          Jeden ze strážných pozvedl nabitou kuši. Další napjal luk téměř stejně vysoký jako dívka.
          „Zabít mě?“ řekl Yasuo. „Můžete to zkusit.“
          „Počkejte!“ zvolala Taliyah. Než to ale stačila doříct, ozvalo se hluboké zachvění uvolněné tětivy. Rychlostí jednoho tepu srdce se místností prohnal větrný vír. Jeho zdrojem byl muž po jejím boku; vítr shodil prázdné poháry a dřevěné talíře ze stolů. Když proud vzduchu zasáhl šípy, rozlomil je vedví. Úlomky dopadly s dutým ťuknutím na podlahu.
          Do krčmy vpadli další strážní s vytasenými meči. Taliyah nastražila pole ostrého kamení, jež proniklo dřevěnou podlahou, aby udrželo muže v bezpečné vzdálenosti.
          Yasuo proklouzl mezi vojáky polapené v místnosti. Mávali svými zbraněmi a hloupě se snažili odrážet rány meče, jenž vířil všude kolem a jehož ocelová čepel jim připadala jako blesk. Bylo příliš pozdě. Yasuův meč sekal sem a tam a zanechával za sebou rudé stopy. Když všichni padli, Yasuo se zastavil a hluboce oddechoval. Jeho pohled se střetl s dívčiným a on se chystal promluvit.
          Taliyah však varovně pozvedla ruku. Za jeho zády povstal kapitán; v očích šílenství a zvrácený úsměv. Držel svůj meč oběma rukama, aby mu krvavý jílec neklouzal.
          „Nechte ho být!“ Taliyah se upnula na dlážděnou podlahu, ze které vystoupily ploché kameny, jež vyzvedly kapitána ze země.
          Jak kameny kapitána vyhodily do vzduchu, Yasuo třemi rychlými švihy proťal mužovu hruď. Tělo dopadlo na zem a zůstalo nehnutě ležet.
          Zvenčí se ozval křik. „Musíme odsud. Hned,“ řekl Yasuo. Pohlédl na dívku. „Dokážeš to. Nebraň se tomu.“
          Taliyah přikývla. Země zaduněla a stěny se otřásaly tak, až se střecha začala prohýbat. Dívka se snažila spoutat sílu, jež vycházela zpod podlahy hostince. V mysli se jí zjevila představa. Její matka obšívá hrubý lem látky, prozpěvuje si a utahuje jeden rovnoměrný steh za druhým rychlým pohybem.
          Skála pod hostincem pukla v obrovských kulatých obloucích. Kamenné sloupy se proplétaly navzájem, jako by to byly mořské vlny. Taliyah cítila, jak se země vzdouvá a nese ji do tmy a jak ji následuje divoký vítr, Yasuo.
        </p>
      </div>
    </div>
  </section>
  <section>
    <h2 class="text-center tz karta">VII.</h2>
    <img class="card-img-top or" src="../../img/header.png" alt="header">
    <div class="row">
      <div class="col-sm-12">
        <p class="v h text-center p-4">
          Yasuo se ohlédl na hostinec v dálce. Kulaté stehy z kamene zatarasily cestu pro všechny příchozí. Získají tím čas, ale blíží se rozbřesk. A spolu s ním dorazí další muži. Pro něj.
          „Věděli, kdo jste.“ Taliyah mluvila zcela klidně. „Yasuo.“ Jméno vyslovila důrazněji.
          „Musíme jít dál.“
          „Chtěli vás zabít.“
          Yasuo si pozdychnul. „To chce mnoho lidí,“ řekl. „A teď budou chtít zabít i tebe. Jestli na tom sejde, obvinili mě z činu, který jsem nespáchal.“
          „Já vím.“
          Yasuo bylo jiné jméno, než kterým se jí představil, ale na tom nezáleželo. Nevyptávala se ho na minulost, když spolu cestovali. Vlastně se ho nevyptávala na nic kromě lekcí. Sledovala nyní svého učitele a zdálo se, že její důvěra k němu pro něj byla téměř bolestivá. Bolela snad ještě více, než kdyby si myslela, že je vinen. Otočil se a vydal se pryč.
          „Kam jdete? Shurima je přece na východ.“ V jejím hlase byl znát zmatek.
          Yasuo se na ni neotočil. „Nejdu do Shurimy. A ty bys také neměla. Ještě ne.“ Jeho slova byla chladná a promyšlená, jako by se připravoval na přicházející bouři.
          „Slyšel jste ty kupce. Ztracené město povstalo.“
          „Povídačky na strašení kupčíků, aby vyhnaly nahoru ceny shurimského plátna,“ řekl.
          „A co když se oživlej bůh prohání po poušti? Nevíte, co by to znamenalo. Vezme si zpátky všechno, co ztratil. Lidi, co mu sloužili, kmeny...“ Taliyin hlas ovládly pocity z právě prožitého večera a všechno v ní vřelo. Vydala se až na konec světa, aby je ochránila, a nyní od nich byla tak daleko ve chvíli, kdy ji potřebovali. Vztáhla k němu ruku a skoro jej popadla za paži; chtěla, aby ji vyslechl.
          „Nadělá otroky z mojí rodiny.“ Ta slova se odrážela od skal kolem nich. „Musím je ochránit. Copak to nechápete?“
          Zvedl se vítr a prohnal po pěšině pár oblázků, načež se prohnal Yasuovými černými vlasy.
          „Ochránit,“ téměř zašeptal. „Copak nad nimi nebdí ta vaše Velká Splétačka?“ procedil přes zatnuté zuby. Ten muž, její učitel, se obrátil ke své žačce a z jeho očí sršel vztek tak surový, až ji to vyděsilo. „Tvé učení ještě není u konce. Jestli se k nim vrátíš, riskuješ vlastní život.“
          Stála pevně a hleděla mu do očí.
          „Jejich život za to stojí.“
          Vítr se honil kolem nich, ale dívka se ani nepohnula. Yasuo dlouze povzdychnul a ohlédl se k východu. Letmé světlo na obzoru prolomilo tmavomodrou temnotu. Poslední poryv větru se uklidnil.
          „Můžete jít se mnou,“ nabídla mu.
          Mužova pevně zaťatá čelist povolila. „Slyšel jsem, že medovina z pouště vcelku ujde,“ řekl. S dívčinými vlasy si pohrál lehký vánek. A najednou tu chvíli přeťala bolestivá vzpomínka. „Ještě jsem ale v Ionii neskončil.“
          Taliyah jej bedlivě pozorovala, sáhla si do tuniky a utrhla dlouhou visící přízi. Podala mu onen kousek ručně spředené vlny. Podezíravě se na ni podíval.
          „Mezi mými lidmi je zvykem takhle poděkovat,“ vysvětlila Taliyah. „Darovat kousek sebe, aby na vás nezapomněli.“
          Muž opatrně vzal z její dlaně přízi a svázal si s ní divoké vlasy. Pečlivě vyslovil slova, jež následovala.
          „Jdi po téhle cestě až dojdeš k dalšímu říčnímu údolí a pak se vydej podél té řeky, dokud se nevlije do moře,“ řekl a ukazoval před sebe na úzkou pěšinu vyšlapanou zvěří. „Žije tam osamělá rybářka. Řekni jí, že by ses chtěla podívat do Freljordu. A dej jí tohle.“
          Muž z koženého váčku u pasu vytáhl sušené javorové semínko a vtiskl jí ho do dlaně.
          „Na zmrzlém Severu žijí lidé, kteří vzdorují noxijské nadvládě. Oni ti mohou pomoct dostat se do tvé pouště.“
          „Co to je ten... Freljord?“ zeptala se a zkoušela nové slovo vyslovit.
          „Led,“ odpověděl prostě. „A kamení,“ dodal a mrkl na ni.
          Teď byla s úsměvem na řadě ona.
          „Když budeš mít hory pod nohama, půjdeš rychleji. Využij svou moc. Stvoření. Zánik. Přijmi je. Obojí. Tvá křídla tě zanesla daleko,“ řekl. „Možná tě donesou až domů.“
          Taliyah zírala na pěšinu vedoucí k řece. Doufala, že je její kmen v bezpečí. Třeba si všechno to nebezpečí jen představuje. Kdyby ji teď uviděli, co by si asi pomysleli? Poznali by ji? Babajan řekla, že je jedno, jakou barvu klubko má, jak je příze tenká, když se motá na vřeteno; příze v sobě navždy nese známku toho, čím byla na začátku. Taliyah si na to vzpomněla a uklidnila se.
          „Jsem si jistý, že spleteš to, co máš. Šťastnou cestu, Vlaštovičko.“
          Taliyah se ohlédla na svého společníka, ale už byl pryč. Jediným náznakem jeho přítomnosti bylo šustění stébel trávy v ranním vánku.
          „A já jsem si jistá, že i pro vás má Velká Splétačka svůj plán,“ zašeptala.
          Taliyah opatrně vložila javorové semínko do náprsní kapsy svrchníku a vydala se po pěšině do údolí a kamení nadšeně vítalo každý její krok.
        </p>
      </div>
    </div>
  </section>
  <br>
  <footer class="p-3 mt-5 tz border-top b text-center">
    <h2>&copy; Filip Ostárek 2019</h2>
  </footer>
  <!-- Optional JavaScript -->
  <!-- jQuery first, then Popper.js, then Bootstrap JS -->
  <script src="https://code.jquery.com/jquery-3.3.1.slim.min.js"
    integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
    crossorigin="anonymous"></script>
  <script src="https://cdnjs.cloudflare.com/ajax/libs/popper.js/1.14.7/umd/popper.min.js"
    integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
    crossorigin="anonymous"></script>
  <script src="https://stackpath.bootstrapcdn.com/bootstrap/4.3.1/js/bootstrap.min.js"
    integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
    crossorigin="anonymous"></script>
  <script src="https://code.jquery.com/jquery-3.3.1.min.js"></script>
  <script src="https://cdnjs.cloudflare.com/ajax/libs/popper.js/1.14.3/umd/popper.min.js"
    integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
    crossorigin="anonymous"></script>
  <script src="https://stackpath.bootstrapcdn.com/bootstrap/4.1.3/js/bootstrap.min.js"
    integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
    crossorigin="anonymous"></script>
  <script>
    $(function () {
      $("section").hide();
      $("h2").on("click", function () {
        $(this).nextUntil("br").toggle(1500);
      });
    })
    $(function () {
      $("section").hide();
      $("div").on("click", function () {
        $(this).nextUntil("br").toggle(1500);
      });
    })
  </script>
</body>

</html>