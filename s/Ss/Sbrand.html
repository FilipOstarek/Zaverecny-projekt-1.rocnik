<!doctype html>
<html lang="cs">

<head>
  <title>League of Legends - Brand</title>
  <meta name="description" content="League of Legends - Příběh postavy Brand">
  <!-- Required meta tags -->
  <meta charset="utf-8">
  <meta name="viewport" content="width=device-width, initial-scale=1, shrink-to-fit=no">
  <!-- Bootstrap CSS -->
  <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
    integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
  <link rel="stylesheet" href="../../hl/1Scc.css">
  <link rel="stylesheet" href="../CSS/Scss.css">
  <link rel="stylesheet" href="https://www.w3schools.com/w3css/4/w3.css">
  <link rel="stylesheet" href="https://use.fontawesome.com/releases/v5.7.0/css/all.css"
    integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
  <img class="card-img-top border-bottom tz b" src="../../img/brand.jpg" alt="Brand">
  <div class="tz1 tzs2">
    <a href="../hls/Sshl.html" title="Zpátky na stránku šampionů"><i class="fas fa-backward tz0 ns tzs"></i></a>
  </div>
  <div class="tz1 tzs2">
    <a href="../brand.html" title="Tmavý a světlý mód"><i class="fas fa-adjust tz0 ns tzs1"></i>
      <!--  Pro tmavý motiv
          <i class="fas fa-circle i1 ns">           
            -->
    </a>
  </div>
  <h1 class="tz uprostred">BRAND</h1>
  <img class="card-img-top or" src="../../img/header.png" alt="header">
  <h2 class="text-center karta">OHNIVÁ POMSTA</h2>
  <hr class="tz h">
  <section>
    <div class="row">
      <div class="col-xs-12 col-md-6 col-lg-4">
        <p class="v h">
          Kegan Rodhe, syn freljordské léčitelky, se narodil jako vyděděnec. Díky tomu málu magie a bylinkářského umění
          jeho matky mohli oba přežívat na okraji malé přímořské komunity jménem Rygannova Tišina. Přátel měli jen
          poskrovnu. Už jako malý chlapec věděl, že jeho otec je nepřátelský pirát a že právě on – a kvůli němu i Kegan
          – je důvodem, proč se její matky společnost stranila. Vesničané mu říkali „pirátský panchart“. Kegan dovolil,
          aby v něm kypěla samota a roztrpčení, a často propadal násilí.
          Po letech křehké tělo jeho matky nakonec podlehlo zdánlivě nekonečné zimě. Když rozprašoval její popel,
          přemýšlel o lidech, které celý svůj život léčila. Nikdo se s ní nepřišel rozloučit. Věděl, že si přáli, aby se
          v chladném vzduchu rozplynul i on.
          Klidně by jim vyhověl, ale napřed se chtěl pomstít. A tak vesnici vypálil, utekl do noci a sám tak získal
          jizvy, které se nikdy nezahojí.
        </p>
      </div>
      <div class="col-xs-12 col-md-6 col-lg-4">
        <p class="v h">
          Kegan se toulal po zamrzlé freljordské tundře. Namlouval si, že hledá svého otce, ale ve svém nitru věděl, že
          hledá nějakého přítele... nebo přinejmenším laskavou tvář. Když nenacházel ani jedno z toho, zalezl do jeskyně
          a čekal na smrt.
          Nakonec k němu nepřišla smrt, nýbrž další vyděděnec.
          Tajemný mág jménem Ryze v tomto promrzlém mladíkovi spatřil potenciál a přijal ho za učedníka. Učitel i žák se
          lopotili kvůli tomu, jak je Keganova rodící se divoká magie oba frustrovala, a Ryzovy výzvy k trpělivosti a
          pokoře často padaly na neúrodnou půdu.
          Zaučování Kegana ale bohužel hrálo vedle Ryzova původního poslání vždy vedlejší roli. Už dlouho se snažil
          najít a ukrýt moc, která by mohla zničit celou Runeterru – legendární runy světa. Když jeden takový úlomek
          vypátrali, Kegan čelil stejnému zoufalému pokušení, které už tolik lidí před ním dohnalo k šílenství.
        </p>
      </div>
      <div class="col-xs-12 col-md-6 col-lg-4">
        <p class="v h">
          Runy
          byly zdrojem veškeré magie na světě a on se navzdory varování svého mistra rozhodl uchvátit tuto moc pro sebe.
          Ryze byl nucen poraženě sledovat, jak surová magie spaluje jeho učedníka
          a naprosto pohlcuje Keganovu duši. Tvor, který se během onoho okamžiku zrodil, už nebyl onen zahořklý mladík,
          kterého Ryze ve sněhu zachránil, ani freljordský mág, jehož začal považovat za svého přítele.
          Tato mstivá bytost z ohně a zuřivosti, která nyní kráčela po světě smrtelníků, bude nakonec známá jako Brand.
          Brand, proklínaje svého bývalého mistra a všechno živé, co se kdy připlete mezi něj a runy světa, švihl
          magickými plameny a Ryze si sotva zachránil holý život.
          Po celá staletí od onoho dne žil Brand anarchistickým životem nespoutaného požáru, který jen bere a nikdy
          světu nic nedá. Občas plane napříč oblohou jako kometa. Jindy se ponoří do chladné země a spí, čekaje na
          nezaměnitelný pach magie, který ho dovede k další runě světa... a pokud ji najde, na Runeterře je strašlivě
          málo těch, kteří jsou natolik silní, aby ho dokázali zastavit.
        </p>
      </div>
    </div>
  </section>
  <br>
  <div class="col-12 border-top border-bottom b tz0 brand p-4">
    <p class="karta uprostred1">Povídka</p>
    <img class="card-img-top or" src="../../img/header.png" alt="header">
    <h3 class="card-text v uprostred1">Zrozen z popela</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          „Nedokážu to.
          Ta slova Keganovi těžkla na jazyku, a ačkoliv se téměř roztříštila o klec jeho zubů, nakonec je protlačil přes
          rty.
          „Mistře. Nedokážu to.“
          Porážka mu dala šanci chytit dech. Kdo mohl tušit, že selhání bude tak vyčerpávající? Pokusil se najít ve
          starcových očích známky soucitu – a ke svému znechucení jej tam spatřil, soucit čirý jako bezmračná obloha.
          Keganův mistr promluvil a jeho slova měla melodii vzdálených zemí. Byl to přízvuk, jejž zdejší severní větry
          unášely jen velmi zřídka. „Nesejde na tom, co dokážeš,“ řekl. „Podstatné je, co musíš.“
          Stařec luskl prsty. Fialově zablesklo a otep klestí vzplála; během jediného šlehnutí vůle se zrodil oheň.
          Kegan se odvrátil od ohniště a odplivl si do sněhu. Ta slova slyšel už dřív
          a byla stejně prázdná jako vždycky předtím.
          „Když to děláš ty, vypadá to tak snadně.“
          Jeho mistr pokrčil rameny, jako by odpověď na to rozpačité obvinění vyžadovala chvíli na rozmyšlenou. „Možná
          proto, že to je prosté. I když ne snadné. Ty dvě věci nemusí být vždy totéž.“
          „Musí to ale přece jít i nějak jinak…“ zamumlal Kegan a nevědomky si špičkami prstů přejel přes jizvy po
          popáleninách, jež hyzdily jeho tvář.
          A když to říkal, sám tomu věřil. Musela to být pravda. Přece to takhle nebude vždycky. Prostě to nemůže být
          vždycky takhle.
          „Proč?“ Mistr na něj pohlédl s neskrývaným zábleskem zvědavosti v očích. „Proč by to muselo jít i jiným
          způsobem? Protože tímto se ti to nedaří?“
          Kegan zavrčel. „Jen zbabělec odpovídá na otázku otázkou.“
          Jeho mistr pozvedl jedno temné obočí. “A je to tu. Moudrost barbara, který neumí ani číst, ani počítat víc,
          než na kolik mu stačí prsty na rukou.“
          Napětí mezi nimi pohaslo a vyměnili si pochmurný úsměv. Ohřáli si vývar, usrkávali ho ze slonovinových pohárků
          a vychutnávali si jantarovou záři tančících plamenů. A nad nimi, stejně jako nad širou tundrou v okruhu stovek
          mil, se na obloze vlnilo světlo.
          Kegan pozoroval známé nebeské divadlo, ten hedvábný jas laskající měsíc
          i hvězdy kolem něj. Ačkoliv tuto zem nenáviděl, nabízela hojnost krás, když člověk věděl, kde je hledat.
          Občas stačilo pohlédnout vzhůru.
          „Tanec duchů je dnes hodně divoký,“ řekl.
          Jeho mistr pozvedl svůj nepřirozený pohled k nebesům. „Myslíš polární záři? To není práce duchů, za to může
          sluneční vítr v horních vrstvách…“
          Kegan na něj tiše zíral.
          Mistr utichl a rozpačitě si odkašlal. „Na tom nesejde.“
          Opět je obestřelo ticho. Kegan vytáhl z opasku nůž a začal ořezávat kus neohořelého dřeva. Ostří se do něj
          zarývalo krátkými jemnými tahy. Ruce, které zapalovaly ohně a ukončovaly životy, se nyní věnovaly mnohem
          mírumilovnější činnosti.
          Koutkem oka si všiml, že ho čaroděj pozoruje.
          „Chci, aby ses nadechl,“ řekl stařec.
          Čepel dál loupala kůru. „Vždyť dýchám. Pořád dýchám.“
          „Prosím,“ řekl jeho mistr se špetkou netrpělivosti v hlase, „nechovej se tak infantilně.“
          „Jak?“
          „Infantilně. To znamená… No, to je jedno, co to znamená. Prostě chci, aby ses nadechl a zadržel dech tak
          dlouho, jak jen to dokážeš.“
          „Proč?“
          Mistrovi uniklo ze rtů slabé povzdechnutí.
          „Dobře,“ souhlasil Kegan, hodil větévku do ohně a zastrčil svůj nůž
          s kostěnou střenkou zpátky do pochvy. „Dobře, dobře, dobře.“
          Zhluboka se nadechl, až se mu svaly na hrudi a ramenou napjaly. Bez hlesu držel dech a hleděl na svého mistra
          v očekávání, co bude dál.
          „Vzduch, který dýcháš, si nevytváříš,“ řekl čaroděj. „Nasaješ ho do sebe
          a necháš jej, aby ti dával sílu. Použiješ jej, jak ho tělo potřebuje, a pak ho při výdechu opět vypustíš.
          Nikdy ti nepatří. Jsi jen jeho nádobou. Nadechuješ se a vydechuješ. Jsi cesta, skrz kterou proudí vzduch.“
          Kegan chtěl vydechnout, ale mistr zavrtěl hlavou.
          „Ne. Ještě ne. Snaž se cítit ten vzduch ve svých plicích, Kegane. Jak tlačí proti vězení tvého těla. Jak se
          snaží uniknout.“
          Mladý barbar začal rudnout v obličeji. Jeho oči položily otázku, kterou ústa nemohla vyslovit.
          „Ne,“ odpověděl čaroděj. Pokynul Keganovi podivně zabarvenou rukou. „Čekej.“
          Když Keganovi došla výdrž, přišla ke slovu jeho vzpurnost a získala mu trochu času. A když i ona začala
          podléhat bolesti vystřelující z chvějící se hrudi, ujala se vlády holá tvrdohlavost. Kegan probodával pohledem
          svého mistra a tělo se mu chvělo námahou. Nepochyboval, že se jedná o nějakou zkoušku, že musí něco dokázat,
          avšak netušil, co by to mělo být.
          Okraje zorného pole mu začala zastírat šedá mlha. Tep mu v uších duněl jako bouře. A mistr jej celou tu dobu
          beze slova pozoroval.
          Nakonec jeho dech vyrazil zpět do chladného večerního vzduchu
          a zhroucený Kegan se s funěním snažil zklidnit divoce tlukoucí srdce. Byl v tu chvíli jako vlk, divoké zvíře
          cenící zuby na svět kolem sebe, které se snaží zastrašit každého, kdo by na něj chtěl zaútočit v jeho návalu
          slabosti.
          Mistr jej pozoroval.
          „Už jsem si začínal říkat, jestli si náhodou sám nepřivedeš mdloby,“ zamumlal.
          Kegan se zakřenil a udeřil se beze slova pěstí do hrudi, hrdý na to, jak dlouho vydržel.
          „A to je tvůj problém,“ poznamenal stařec, který správně pochopil význam onoho gesta. „Řekl jsem ti, že ti ten
          vzduch nepatří, a přesto máš ze sebe ohromnou radost, žes ho v sobě tak dlouho udržel. A stejné to je i s
          magií. Chceš ji a věříš, že ji můžeš vlastnit. Lpíš na ní a zapomínáš, že jsi jenom cestou, skrz kterou
          prochází. Dusíš ji ve svém srdci i ve svých rukou. A tak je magie ve tvém sevření spoutaná, protože ji
          považuješ za něco, co by se mělo poddat tvojí vůli. Jenže tak to není a nikdy nebude. Je jako vzduch. Musíš ji
          nasát ze svého okolí, na okamžik ji využít a opět pustit na svobodu.“
          Oba dva, student i mistr, barbar i mág, se opět ponořili do ticha. V kaňonech na jihu hučel vítr a jeho táhlé
          lkaní doléhalo až k nim.
          Kegan si starce změřil podezíravým pohledem. „No… Tak proč jsi mi to prostě neřekl rovnou? Proč jsi mě
          přinutil zatajit dech?“
          „Já ti to všechno přece už řekl. Tucetkrát, tucty různými způsoby. Doufal jsem, že praktická ukázka by mohla
          povzbudit tvou schopnost porozumění.“
          Kegan si odfrkl a zahleděl se do ohně.
          „Mistře. Poslední dobou nemůžu přestat myslet na jednu věc.“
          Čaroděj se tiše zasmál a poplácal velký svitek, který měl popruhy přivázaný k zádům. „Ne, Kegane. Nenechám tě
          ho přečíst.“
          Mladý divoch se zakřenil, avšak v jeho pohledu nebylo ani stopy po nějakém veselí. „To jsem neměl na mysli,“
          prohlásil. „Co když nejsem špatný student? Co když ty jsi prostě jen špatný učitel?“
          Jeho mistr tiše hleděl do plamenů a v jeho unavených očích se odráželo tančící světlo.
          „Občas si říkám totéž,“ odpověděl.
          Následujícího dne se vypravili na sever a na západ. Zanedlouho i okolní sporá tundra zmrzne a oni budou
          putovat nekonečnými pláněmi ledu bez jediné známky života. Prozatím jim však pod podrážkami bot chrastila
          neúrodná kamenitá zem, jen tu a tam narušovaná nesmělými výhonky květeny. Čarodějovy myšlenky byly stejně
          pochmurné jako jejich okolí, jen Kegan si zachovával svou běžnou náladu – kráčel bez stížností, ovšem také bez
          známek radosti.
          „Včera jsi něco řekl,“ prohlásil barbar a přišel blíž ke svému mistrovi. „Něco, co znělo jako lež.“
          Stařec s tváří zastíněnou kápí se k němu pootočil. „Už jsem dělal mnoho věcí,“ prohlásil, „a ne ve všech jsem
          vynikal. Ale nikdy jsem nelhal.“
          Keganovo zabručení mohlo, ale také nemuselo být omluvou. „Tak možná ne zrovna lež. Spíš… báchorka.“
          Čaroděj se na něj za chůze podíval. „Pokračuj.“
          „To místo. Ta říše. To království, o kterém jsi říkal, že zaniklo před mnoha životy.“
          „Shurima? Co s ní má být?“
          „Tvrdil jsi, že leží v zemi, které se nikdy nedotkl mráz, ani ji nepokryl led.“ Kegan se zakřenil, jako by
          říkal nějaký vtip. „Nejsem tak hloupý, jak si
          o mně myslíš, mistře.“
          Mág zjistil, že ho barbarova zvědavost zbavuje chmur. Přehodil si těžký vak na druhé rameno a nedokázal se
          ubránit drobnému úsměvu.
          „To nebyla lež.“ Zastavil se a otočil se směrem k jihu. „Daleko, daleko na jihu, mnoho set dní cesty a až na
          druhém břehu oceánu, leží kraj, kde…“
          Zamyslel se. Jak popsat poušť někomu, kdo zná jen věčnou zimu? Jak popsat písek člověku, který nikdy neviděl
          nic než led?
          „… kraj pokrytý horkým prachem, ve kterém nikdo nikdy neviděl sníh. Pražící slunce tam nezná slitování.
          Dokonce i déšť tam je vzácností. Země po něm žízní, den za dnem.“
          Kegan na něj opět upřeně hleděl. Měl ve svých bledých očích onen výraz – ten, který říkal, že se neodvažuje
          ničemu z toho věřit pro případ, že by to byl nějaký trik, jak z něj učinit hlupáka. Čaroděj ho svého času
          vídal u mnoha lidí – osamělých dětí i nejistých dospělých.
          „Místo, které nikdy nepocítilo Aniviin dotek,“ zamumlal Kegan. „Ale je svět opravdu tak veliký, že by po něm
          jeden mohl kráčet tak dlouho, a přesto nespatřit jeho konec?“
          „Je to pravda. I jinde na světě jsou celé země, které nejsou zmrzlé. Časem zjistíš, že jen na pár místech je
          taková zima jako ve Freljordu.“
          Ten den už dál putovali mlčky a i tábor rozbili bez jediného slova. Přesto se mladý barbar nevzdával. Pohlédl
          přes plameny ohně na svého mistra, jenž seděl naproti němu se zkříženýma nohama a zabýval se vlastními
          myšlenkami.
          „Neměl bys mě něco učit?“
          Čaroděj pozvedl obočí. „Měl bych?“
          Vždy působil dojmem, jako by ho jeho učedník vyrušoval už jen svou pouhou existencí. Byli spolu již několik
          týdnů. Kegan si na to začínal zvykat. Prohrábl si prsty své špinavé vlasy a odsunul si z obličeje slonovinové
          amulety po své matce. Zamumlal něco, co s trochou představivosti mohlo znamenat souhlas.
          Když čaroděj stále neodpovídal, rozhodl se přitlačit.
          „Tak dostaneme se k... ať je to cokoliv, ještě dneska?“
          Jeho mistr si ho opatrně změřil pohledem. „Ne. Bude to trvat ještě několik týdnů, než dospějeme k cíli.“
          Nezdálo se, že by mág žertoval.
          „Přemýšlel jsem trochu víc o těch potížích, s nimiž se potýkáš při snaze ovládnout svůj dar,“ dodal tiše.
          Kegan nevěděl, co říct. Být zticha občas pomáhalo nevypadat hloupě nebo netrpělivě, tak to zkusil. Nejspíš to
          zabralo, jelikož čaroděj pokračoval.
          „Nadání ti nechybí, o tom není sporu. Máš tu schopnost v krvi. Teď však musíš přestat na magii hledět jako na
          protivníka, jako na nějakou externí sílu. Nemusíš ji zkrotit, stačí ji… popostrčit. Sledoval jsem tě. Když se
          ji chystáš použít, hledáš způsob, jak ji upravit dle své vůle. Chceš ji ovládat.“
          Kegana se začínala zmocňovat nespokojenost. „Ale tak magie funguje. Tak mi to matka pokaždé říkala. Když něco
          chceš, uděláš kouzlo.“
          Čaroděj potlačil podrážděnou grimasu. „Magii nemusíš dělat. Ta prostě existuje. Syrová síla stvoření je všude
          kolem nás. Nemusíš ji páčit a ohýbat podle svých potřeb. Stačí ji jen… pozvat. Ukázat jí směr, po kterém
          chceš, aby se vydala.“
          Během své řeči pohyboval rukama, jako by tvaroval hroudu hlíny. Ve vzduchu zazněl slabý, dokonale čistý tón
          neviditelné zvonkohry. Mezi prsty se mu plazily mlžné proudy energie a splétaly se v pomalých smyčkách.
          Některé z nich se natáhly z koule ven a obtočily se kolem jeho podivně zbarvených rukou, hemžily se a vypadaly
          znepokojivě živě.
          „Vždy se najdou tací, kteří magii studují s nějakým pevně daným cílem
          a zkoumají cesty, jak vnutit svou vůli základním silám. Je to sice neohrabané, ale funguje to. Pomalu a s
          omezenými výsledky. Ty ovšem nemusíš postupovat tak neuměle, Kegane. Já z té energie nehnětu kouli. Jen ji
          pobízím k tomu, aby ji vytvořila. Chápeš to?“
          „Vidím to,“ připustil Kegan, „ale to není to samé jako rozumět.“
          Čaroděj přikývl a pousmál se. Jeho učedník konečně řekl něco rozumného.
          „Někteří muži a ženy, lidé s duší plné železné disciplíny nebo omezenou představivostí, kodifikují magickou
          energii, jež proudí mezi světy. Kdykoliv mohou, snaží se s ní manipulovat a svazovat ji. Pozorují sluneční
          paprsky puklinou ve zdi a žasnou nad tím, jak proudí do jejich temných kobek. Místo aby prostě šli ven a žasli
          nad oslňujícím denním svitem.“ Ostře si povzdechl. „Takovým mágem byla tvoje matka, Kegane. Pomocí opakovaných
          rituálů
          a tradičních lektvarů si pohrávala se slabšími formami magie. Přitom akorát – stejně jako každý, kdo používá
          rituály a talismany a knihy kouzel – vytvářela přehradu mezi sebou a čistšími silami čekajícími opodál.“
          Kegan pozoroval kouli, která se vlnila a otáčela, aniž by ji čaroděj jakkoliv poutal svým dotykem; jen nad ní
          přejížděl rukama a dával pozor, aby se neskutálela.
          „Povím ti tajemství, mladý barbare.“
          Jejich oči se v tu chvíli střetly: bledé a lidské proti jiskřivým a… cokoliv byl jeho mistr vlastně zač.
          „Poslouchám,“ řekl Kegan mírněji, než měl v úmyslu. Nechtěl vypadat ignorantsky a užasle, zvlášť když věděl,
          že obojí je pravda.
          „Magie chce být používána,“ prohlásil čaroděj. „Je všude kolem nás, vyzařuje z prvních úlomků stvoření. Touží
          po tom, aby ji někdo probouzel.
          A to je ta opravdová výzva na cestě, po níž my oba kráčíme. Když si uvědomíš, co magie chce, jak dychtivě po
          tom baží… Pak není problém v tom, začít ji používat. Problém je poznat, kdy přestat.“
          Čaroděj rozevřel dlaně a jemně popostrčil kouli propletených sil směrem ke svému učedníkovi. Barbar obezřetně
          napřáhl ruku, aby sféru přijal, ta se však rozprskla v okamžiku, kdy jeho prsty pohladily její povrch.
          Pramínky mlhy se ztenčily a rozplynuly se. Cinkavý zvuk zeslábl, až utichl nadobro.
          „Naučíš se to,“ slíbil čaroděj. „Trpělivost a pokora jsou ty nejobtížnější lekce, ale žádné další už nebudeš
          nikdy potřebovat.“
          Kegan přikývl, byť ne okamžitě a ne bez špetky pochybností.
          Čaroděj té noci nespal. Ležel vzhůru, zabalený do hrubé deky z kožešin,
          a upíral zrak na polární záři, vlnící se po noční obloze. Na druhé straně vyhasínajícího ohniště chrápal
          barbar.
          Určitě si nechává zdát sny těch, kteří neznají tíži břemene, pomyslel si mág.
          Ne. To vůči němu nebylo fér. Kegan byl divoch, to ano, ale byl to také mladík, kterého drsně vychovala země
          nekonečných strastí. Freljord dával světu duše, jejichž instinkt se navždy soustředil především na vlastní
          přežití. Nezkrocenou krajinou se potulovala zvířata se železnou srstí a tesáky dlouhými jako kopí. Na
          zamrzlých pobřežích prolévali krev nájezdníci
          z nepřátelských vesnic. Zdejší zima trvala stovky životů. Tito lidé vyrostli
          v zemi, kde psaní a umění představovaly zbytečný přepych. Kde čtení knih bylo nepředstavitelným mýtem, a tak
          se vědomosti předávaly z generace na generaci prostřednictvím příběhů, které šeptem vyprávěli unavení
          stařešinové a kmenoví šamani.
          A Kegan, navzdory své tupé tvrdohlavosti, rozhodně nebyl nezatížený břemenem.
          Neudělal jsem chybu, když jsem jej vzal s sebou? Byl to čin milosrdenství, nebo slabosti?
          Na tu otázku si nedokázal odpovědět.
          Mohl bych ho tu nechat. Jakmile mu ta myšlenka bleskla hlavou, zákeřnou rychlostí přivolala i její zbytek. A
          nebyl by první, koho jsem takto opustil...
          Čaroděj stočil pohled přes třepotající se horký vzduch, jenž tančil nad hasnoucím ohněm, a zadíval se na
          spícího barbara. Rty mladého muže se kroutily a současně se mu cukaly konečky prstů.
          „Asi by mě mělo zajímat, o čem se ti zdá, Kegane Rodhe,“ zašeptal mág. „Jací duchové hasnoucích vzpomínek se
          po tobě natahují, aby se tě zmocnili?“Noc za nocí kráčel Kegan ve svých snech stezkami své minulosti. Než se
          setkal s čarodějem, byl vyhnancem, jenž se toulal mrazivou pustinou zcela sám a kterého nezahřívalo nic jiného
          než hrubé odmítání zemřít.
          A předtím? Rváč. Neúspěšný šaman. Syn odměřené matky.
          Všude vyjma Freljordu by byl stále považován za mladíka, kosti mu ztvrdly mrazem sotva devatenácti zim. Život
          se s ním nemazlil, protloukal se
          s pomocí svého důvtipu a ostří meče a už si stačil vysloužit svůj díl proslulosti a víc opovržení, než by mu
          náleželo.
          Noc za nocí byl ve svých snech opět otrhaným poutníkem ztraceným
          v kvílející bílé bouři, jenž zvolna mrznul ve sněhu. Byl léčitel, šátrající rukama po uvolněných kamenech v
          dešti, pátrající po záblescích barev, jež prozrazovaly vzácné byliny ukryté v podrostu. Byl chlapcem skrčeným
          v matčině jeskyni, v místě skrytém před světem, avšak ne před jejím pohledem plným obav.
          A noc za nocí v jeho snech opět hořela Rygannova Tišina.
          Bylo mu sedm let, když se dozvěděl pravdu o svém původu. Matka před ním seděla na patách, otáčela jeho tvář v
          dlaních a prohlížela si šrámy a modřiny na jeho kůži. Pocítil záblesk rozpačitého překvapení, protože se ho
          dotýkala jen velmi zřídka.
          „Kdo ti to udělal?“ zeptala se, a když se nadechoval k odpovědi, přerušila jej slovy, která slýchával mnohem
          častěji. „Co jsi udělal? Co jsi provedl, že sis zasloužil tenhle trest?“
          Odtáhla se ještě dřív, než stačil cokoliv říct.
          To, jak se dotkla jeho kůže, jej celého roztřáslo. Nebyl na takový kontakt zvyklý, onen okamžik rozpačité
          blízkosti mu naháněl strach i jej naplňoval radostí. „Jen jsme zápasili, matko. Všichni kluci ve vesnici
          zápasí. A holky taky.“
          Věnovala mu pochybovačný pohled. „Tohle nemáš ze zápasení, Kegane,“ zamumlala. „Nejsem hloupá.“
          „Po zápasení jsme se poprali.“ Otřel si nos do otrhaného rukávu a strhl si tak napůl zaschlý strup. „Pár
          klukům se nelíbilo, že jsem vyhrál. Naštvali se.“
          Jeho matka byla štíhlá žena – křehká v zemi, která požírala slabé. Předčasně zestárla, stala se obětí
          nevyřčeného smutku a osamění, způsobeného jejím nadáním. Ačkoliv bylo Keganovi teprve sedm, tohle všechno už
          věděl.
          Byl velice vnímavé dítě. To byla výhoda toho, když jste měli za matku čarodějku.
          Když k ní vzhlédl v ústí jeskyně, jež jim byla domovem, spatřil v jejích očích něhu, která u ní byla stejně
          nezvyklá jako před chvílí onen dotek na tváři. Pomyslel si, že si k němu možná zase přiklekne a obejme ho, a
          ta představa jej stejným dílem děsila, jako po ní toužil.
          Místo toho se jí však do temných očí vrátil chlad.
          „Co jsem ti říkala o provokování ostatních dětí? Pokud tě bude vesnice nenávidět, Kegane, jen tím náš život
          ještě ztížíš.“
          „Ale oni si začali.“
          Zastavila se, napůl se otočila a shlédla k němu na zem. Její výraz byl stejně temný a chladný jako její oči.
          Ty jeho, které na ni upřel, byly světle zelené. Po otci, jak mu často říkávala.
          „A ty sis začal vždycky předtím. Ta tvoje prchlivost, Kegane…“
          „Ne, já si nezačínám,“ lhal chlapec. „Aspoň ne pokaždé.“
          Jeho matka zašla hlouběji do jeskyně, sklonila se nad ohništěm a zamíchala řídký vývar z tuku elnüka, který
          budou mít k večeři po další tři dny. „Máme magii v krvi. V kostech. V dechu. Musíme být opatrní způsoby, o
          kterých ostatní ani netuší.“
          „Ale –“
          „Neměl bys ve vesnici způsobovat žádné potíže. Už takhle nemají žádnou velkou radost z toho, že tu žijeme.
          Starý Rygann k nám byl laskavý, že nám dovolil se tu usadit.“
          Instinkt otevřel Keganova ústa dřív, než je jeho rozum stačil zavřít. „Žijeme v jeskyni ve skalách, daleko od
          vesnice,“ řekl. „Měla bys je přestat léčit, když jsou na nás tak zlí. Měli bychom odejít.“
          „Nevíš, o čem mluvíš, Kegane. Léčím, protože mám tu moc, a zůstáváme, jelikož musíme.“ Pokynula hlavou k
          úbočí, kde se stromy černaly nocí
          a měsíční světlo ozařovalo stříbrem jejich siluety. „Zemřeli bychom. Tam, kde se lesy mění na led a sníh, tam
          u konce světa. Nech je, ať si říkají, co chtějí. Nevyvolávej potíže. Neprobouzej magii ve své krvi.“
          Chlapec stál nehnutě ve vchodu do jeskyně. „Pokud mě budou pomlouvat nebo se se mnou prát… nenechám si to
          líbit. Nejsem zbabělec jako ty.“
          Kvůli tomu, co se stalo pak, se tato noc vypálila do jeho paměti navěky. Tenkrát poprvé nesklonil hlavu a
          neslíbil, že ji poslechne. Místo toho zatnul pěstičky a přimhouřil oči.
          Mezi matkou a synem zavládlo naprosté ticho. Čekal, že dostane facku – jedno z těch jejích slabých plesknutí
          po tváři, která jakýmsi divným způsobem pálila ještě o mnoho hodin později – nebo že opět dojde na slzy.
          Plakala často, potichu a o samotě, dlouho do noci, když si myslela, že už usnul.
          Tentokrát však v jejích očích spatřil něco jiného. Něco, z čeho šel strach.
          „Jsi syn svého otce.“ Ta slova byla tichá a odměřená, což vše ještě zhoršovalo. „Jeho oči, které mě pořád
          sledují. Jeho zločin, na který mi nedovolí zapomenout. A teď jeho slova, jeho zášť, vmetená mi do tváře.“
          Hoch se na ni díval v užaslém dětinském hněvu. „Tak proto mě nenávidíš?“
          S odpovědí zaváhala a to znamenalo víc než cokoliv, co mohla vyslovit. Na to zaváhání nikdy nezapomněl, ani po
          letech, dávno poté, co se její tenké kosti proměnily v popel a prach na pohřební hranici.
          Zvannu poprvé spatřil, když mu bylo třináct let. Přišla do Rygannovy Tišiny společně s dvěma tucty dalších,
          posledními členy kočovného kmene, který živořil v divočině a jehož řady byly s každou generací řidší a řidší.
          Místo aby se pustili do drancování jako tolik ostatních, usadili se v Tišině a přinesli do této vzkvétající
          rybářské vesnice novou krev, dovednosti a oštěpy.
          Kegan ji potkal jednoho dne v slábnoucím světle zapadajícího slunce. Sbíral právě vřes a byliny na jižních
          kopcích a trhal trnité stonky, které pak ukládal do mošny z jelení kůže. Byla to pomalá práce, měla-li být
          provedena správně, a Kegan měl ze svého spěchu prsty pobodané na stovce míst.
          V jednu chvíli vzhlédl a spatřil ji.
          Přestal pracovat. Postavil se, otřel si špínu z rozbolavělých rukou a vůbec si neuvědomoval, že zvědavost a
          překvapení dávaly jeho jemným rysům podezíravý výraz. Byl bys hezký, řekla mu kdysi matka, kdyby ses přestal
          na svět dívat, jako by ses mu chtěl pomstít.
          „Kdo jsi?“ zeptal se.
          Při té otázce sebou škubla a dokonce i jeho vlastním uším zněla ta dvě slova příkře.
          „Chci říct, jsi jedna z těch nových. To vím. Jak se jmenuješ? Co tady děláš? Ztratila ses?“
          Otázky na dívku pršely jako krupobití kamenů. Byla starší než on, ovšem maximálně o jeden nebo dva roky. Stála
          tam, štíhlá, s velkýma očima, takřka ztracená v těžkých kožešinách, a vracela mu jeho pohled. Měla hlas jako
          myška.
          „Ty jsi syn té léčitelky?“
          Usmál se, místo veselí však ukázal jen zuby. Poprvé za celé roky jej zabolelo vědomí, že o něm ve vesnici
          nemluvili dobře. Teď se v jeho světě objevil někdo nový, a už předem o něm slyšel stovku špatností.
          „Kegan,“ odpověděl. Polknul a přemýšlel, jak svá příkrá slova změkčit. „Ano, jsem synem léčitelky,“ dodal s
          kývnutím. „A ty jsi kdo?“
          „Zvanna. Mohl bys jít se mnou? Mému otci je špatně.“
          Keganovo srdce pokleslo. Podvědomě začal hovořit hlubším hlasem, jako by byla pasoucí se zvíře, které nechtěl
          vyplašit.
          „Já nejsem léčitel. Ne jako moje matka.“ To přiznání bolelo, jako by mu trhali zub. „Jen jí pomáhám.“
          „Ona je už na cestě do vesnice,“ odvětila dívka. „Řekla mi, že tě mám najít. Prý máš byliny, které bude
          potřebovat.“
          Kegan se zaklením zapnul mošnu. Vydal se směrem k ní, zlehka kráčel po temné zemi a suti. „Už jdu. Kdo je tvůj
          otec? Co mu je?“
          „Můj otec je plachtař,“ odpověděla Zvanna a vydala se zpátky směrem k
          Tišině. „Nemůže jíst ani pít. Bolí ho břicho.“
          „Matka si s tím bude vědět rady.“ Kegan měl v hlase neochvějnou jistotu
          a následoval ji po úbočí, jež klesalo dolů k vesnici. V nitru jej bodlo, kdykoliv se na něj otočila, a
          přemýšlel, co o něm asi tak slyšela od ostatních dětí.
          Brzy se to dozvěděl. Promluvila jemně, bez odsuzujícího tónu.
          „Starý Rygann říkal, že jsi synem nájezdníka. Pirátský panchart.“
          Se zapadajícím sluncem se vlády v okolí začalo ujímat šero. Kegan na sobě nedával nic znát. „Starý Rygann měl
          pravdu.“
          „Opravdu to znamená, že nosíš smůlu? Jak to tvrdí legendy?“
          „Přijde na to, kterým legendám věříš…“ Kegan to považoval za dostatečně mazanou odpověď, ona mu ji však během
          okamžení vrátila.
          „A kterým legendám věříš ty?“ zeptala se a ohlédla se na něj přes rameno. Jejich oči se v soumraku střetly a
          její jemný pohled jej zasáhl jako rána sekerou do břicha.
          Žádným, pomyslel si. Všechny pramení jen z obav hloupých mužů a žen, kteří se bojí pravé magie.
          „Nevím,“ odpověděl.
          Na to neměla co říct. Položila mu však jinou otázku.
          „Proč nejsi léčitel jako tvoje matka?“
          Protože u mě magie nefunguje, řekl málem nahlas, ale rozmyslel si to. „Protože chci být válečník.“
          Zvanna se dál držela před ním a hbitě kráčela po zmrzlé skále. „Tady ale žádní válečníci nejsou. Jenom lovci.“
        </p>
      </div>
      <div class="col-md-6 col-sm-12">
        <p class="v h text-center p-4">
            „No co. Já chci být válečník.“
            „Lidi potřebují víc léčitele než válečníky,“ poznamenala.
            „Vážně?“ Kegan si odplivl do podrostu. „Proč tedy nemají šamani žádné přátele?“
            Důvod znal. Slyšel ho mnohokrát. Lidé se bojí, říkala vždy jeho matka.
            Zvanna však měla jinou odpověď.
            „Když pomůžeš mému otci, budu tvůj přítel.“
            Erachovi zlomil čelist, když mu bylo šestnáct let. Šestnáct, a už měl postavu a svaly dospělého muže.
            Šestnáct, a už příliš často podpíral své argumenty pěstmi. Matka ho před tím neustále varovala a teď se k ní
            přidala i Zvanna.
            „Ta tvoje prchlivost, Kegane…“ říkala stejným tónem jako ona.
            Oslavy slunovratu v jeho šestnácti byly divoké, mnohem hlasitější a veselejší než obvykle, jelikož dorazila i
            kupecká karavana a tři šumaři z Valarovy Doliny daleko na jihozápadě. Kromě slavnostních přísah zaznívaly na
            břehu také horlivé, pošetilé a časté sliby věčné lásky. Mladí válečníci tančili u ohně, aby ohromili svobodné
            místní, pozorující vše ze stran. Srdce byla lámána
            a léčena, křivdy vznikaly i byly napravovány. Propukaly rvačky kvůli zásnubám, majetku či cti. Hojnost nápojů
            ještě víc posilovala bujaré veselí.
            Když pak bledý zimní úsvit ozářil věčnou sněhovou přikrývku a kocovina začínala zvolna odeznívat, litovali
            mnozí svých skutků z předchozího večera.
            Ovšem boj mezi Keganem a Erachem byl jako žádný jiný.
            Kegan, zalitý potem z ohnivého tance, se ohlédl k břehu za Zvannou. Dívala se? Viděla, jak ostatní mladíci z
            vesnice nedokázali držet tempo s jeho divokými skoky a odpadávali, neschopní popadnout dech?
            Jeho matka vypadala ve svém plášti z tulení kůže jako vychrtlý přízrak. Kostěné amulety a talismany přivázané
            k pramenům nemytých rozcuchaných vlasů jí splývaly podél tváří. Pevně jej chytila za zápěstí. Slunovrat byl
            jednou z mála nocí, kdy ve vesnici jejich přítomnost tolerovali, a jeho matka sem dorazila s ním.
            „Kde je Zvanna?“ zeptal se jí.
            „Kegane,“ varovala ho, aniž by uvolnila své sevření. „Chci, abys byl klidný.“
            Horko plamenů a pot na jeho kůži jako by rázem zmizely. Jeho krev se změnila na mráz. Z kostí se stal led.
            „Kde je Zvanna?“ zeptal se znovu a tentokrát ta slova zavrčel.
            Matka mu to začala vysvětlovat, ale vlastně to nepotřeboval. Nějakým způsobem to věděl. Možná to byl pouhý
            záblesk intuice povzbuzený jeho vznětlivostí. Nebo, jak později tvrdil ten čaroděj, jasnovidná jiskra z jeho
            dřímajícího magického daru.
            Ať už zněla pravda jakkoliv, odstrčil matku stranou. Rozběhl se k vlnám, kde stály mladé páry se svými
            rodinami, ozdobené zimními květy a přísahaly si věrnost a lásku až do konce života.
            Jak se blížil, začalo se ozývat šuškání. Nevšímal si toho. Dav mu překážel
            a musel se jím prodírat, ale ani na to nehleděl.
            Ještě nebylo pozdě. Na tom jediném záleželo. Ještě pořád měl čas.
            „Zvanno!“
            Všechny oči se otočily směrem k němu, jemu však záleželo jenom na těch jejích. Viděl, jak v nich umírá radost,
            když poznala výraz na jeho tváři. Koruna bílých zimních květů podtrhovala čerň jejích vlasů. Chtěl jí je
            servat z hlavy.
            Mladý muž po jejím boku se ochranitelsky postavil před ní, ona jej však jemně odsunula, aby se s Keganem
            střetla sama.
            „Nedělej to, Kegane. Dohodl to můj otec. Mohla bych odmítnout, kdybych chtěla. Prosím, nedělej to. Ne teď.“
            „Ale ty jsi moje.“
            Natáhl se pro její ruku. Nedokázala s ní dostatečně rychle uhnout – nebo možná věděla, že kdyby se o to
            pokusila, jen by ho ještě víc rozlítila.
            „Nejsem tvoje,“ prohlásila měkce. Stáli uprostřed davu, jako by to byli oni dva, kdo budou spojeni před zraky
            bohů. „Nepatřím nikomu. Ale přijmu Malvirův slib.“
            Kdyby se nestalo už nic dalšího, Kegan by se s tím býval srovnal. Nad trapností té situace by jen mávl rukou,
            protože co znamenalo prchavé adolescentní ponížení pro někoho, kdo celý svůj život strávil v pohaně? Klidně by
            odešel, nebo dokonce navzdory všem svým touhám a modlitbám by zůstal v davu a lživě se připojil ke smíchu a
            jásotu a požehnání.
            Pro ni by to udělal. Ne s lehkým srdcem, to ne, ale dobrovolně. Pro Zvannu cokoliv.
            Už ji chtěl pustit, chystal se k falešnému úsměvu a nadechoval se k omluvě, když mu na rameno dopadla těžká
            ruka.
            „Nech ji být, chlapče.“
            Ticho prořízl věkem zastřený hlas starého Ryganna. Zakladatel zdejší osady vypadal, že byl starý už v dobách,
            kdy sám svět teprve odrůstal dětským střevícům. Muselo mu být přinejmenším sedmdesát let, spíš k osmdesáti,
            a ačkoliv to nebyla jeho ruka, jež Kegana držela, to on velel mužům, kteří se kolem léčitelčina syna
            stahovali.
            „Zmiz odsud, pirátův pancharte, než na nás všechny přivoláš ještě další neštěstí.“
            Ruka se jej pokusila odtáhnout, ovšem Kegan se ani nepohnul. Nebyl žádný chlapec. Měl teď sílu muže.
            „Nedotýkejte se mě,“ procedil skrz zaťaté zuby. Výraz na jeho tváři přiměl Zvannu couvnout. K první ruce se
            připojily další, snažily se jej od ní odvléct a přinutily jej zavrávorat.
            A jako vždy se probudil jeho instinkt. Otočil se, zařval a ohnal se po nejbližším muži, který jej táhl pryč.
            Zvannin otec se s roztříštěnou čelistí svalil na zem, jako by neměl v těle jedinou kost.
            Kegan odcházel. Dav na něj křičel nebo po něm metal nadávky, ale nikdo se mu nepostavil do cesty ani se
            nevydal za ním. Alespoň to ho trochu těšilo. Naplňovalo ho to zadostiučiněním.
            Cestou domů si otíral koutky očí, průchod slzám však nedal a sladká bolest pulzující v kloubech na rukou jej
            nepříjemným způsobem uklidňovala.
            Bylo mu devatenáct let, když spálil tělo své matky na pohřební hranici
            a následujícího rána rozprášil její popel po úbočí, shlížejícím na Rygannovu Tišinu. Věděl, že navzdory všemu,
            co všechno pro vesnici udělala, bude muset to břímě nést sám. I když ji potřebovali a cenili si jí, naháněla
            jim strach.
            A když rozhazoval její ostatky do ostrého větru s modlitbou k Tulení sestře, dělaly mu společnost jen jeho
            vlastní myšlenky.
            Přemýšlel nad vesničany. Pokud vůbec vzali smrt jeho matky na vědomí, bylo to jen se sobeckým ohledem na
            jejich vlastní utrpení. Teď, když přišli
            o léčitelku, je čekají těžké časy. Konec konců nemohou počítat s tím, že by na její místo nastoupil její syn.
            Dědičný řetěz se přetrhl, když jej zplodil jeho pirátský otec a propašoval neštěstí do magické krve.
            Teď si budou všichni ti lidé zbytečně stýskat nad odchodem jeho matky, možná dokonce sami sebe přesvědčí o
            tom, že pár příliš pozdě pronesených laskavých slov je zbaví viny a zodpovědnosti za to, jak se k ní celý její
            život chovali. Mnohem pravděpodobnější však bylo, že právě tiše slaví, neboť
            z jejich životů konečně zmizel stín.
            Pověrčivá zvířata, všichni do jednoho.
            Jen třem lidem stálo za to opustit vesnici, a nikdo z nich tu cestu nepodstoupil kvůli poslednímu rozloučení.
            Zvanna k němu přistoupila poté, co dokončil svůj osamělý obřad, ovšem její syn, jenž zdědil černé vlasy po
            matce, se odmítl ke Keganovi byť jen přiblížit. Chlapec, nyní téměř tříletý, zůstal stát o kus dál po otcově
            boku.
            „Ten malý se mě bojí,“ poznamenal Kegan bez stopy zášti.
            Zvanna zaváhala, stejně jako kdysi Keganova matka, a ukázala mu tak pravdu. „Slyšel různé věci,“ připustila.
            „O tom nepochybuji.“ Snažil se udržet neutrální tón. „Co chceš?“
            Políbila ho na tvář. „Upřímnou soustrast, Kegane. Byla to laskavá duše.“
            Laskavá nebylo zrovna slovo, které by si spojoval se svou matkou, ale teď nebyl vhodný čas se o tom dohadovat.
            „Ano,“ řekl. „Byla. Ale co jsi mi skutečně přišla říct? Bývali jsme přátelé. Poznám, když tě něco hryže.”
            Když odpovídala, měla vážnou tvář. „Starý Rygann… Chce tě požádat, abys odešel.“
            Kegan se poškrábal na bradě. Byl toho dne už příliš unavený, než aby cítil cokoliv, natož překvapení. Nemusel
            se ptát, proč Rygann dospěl k tomuto rozhodnutí. Okraj osady stále ještě zatemňoval jeden stín. Poslední stín,
            který teď konečně zmizí.
            „Takže prokletý chlapec se už nesmí toulat poblíž, když jeho matka konečně zemřela,“ odplivl si na zem
            pokrytou prachem. „Ona byla alespoň užitečná, že? To ona ovládala magii.“
            „Je mi to líto, Kegane.“
            Jak tam tak stáli spolu na úbočí, věci byly na krátkou chvíli stejné jako před několika lety. Odčerpávala z
            jeho srdce hněvivý žár už jen tím, že byla poblíž, a on dýchal chladný vzduch a odolával nutkání se jí
            dotknout.
            „Měla bys jít,“ zamumlal a kývl směrem k Malvirovi a malému chlapci. „Tvoje rodina čeká.“
            „Kam půjdeš?“ zeptala se. Přitáhla si kožešinu blíže k tělu. „Co budeš dělat?“
            Skrz hradbu let k jeho uším dolehla ozvěna slov jeho matky. Zemřeli bychom. Tam, kde se lesy mění na led a
            sníh, tam u konce světa...
            „Najdu svého otce,“ odpověděl.
            Zaraženě na něj pohlédla. Viděl v jejích očích pochybnosti, a co hůř, také strach. Strach, že nežertuje.
            „To přece nemyslíš vážně, Kegane. Vždyť ani nevíš, kde lid svého otce hledat, odkud připluli, ani… ani
            cokoliv. Jak bys ho chtěl vůbec najít?“
            „Alespoň to zkusím.“
            Kegan odolal pokušení si znovu odplivnout. Dokonce i nemožný plán zněl lépe než: Nevím, co budu dělat, Zvanno.
            Nejspíš zemřu sám na ledu.
            Nadechla se, aby mu to vymluvila, ačkoliv spolu za poslední roky sotva prohodili pár slov, ale umlčel ji
            rázným zavrtěním hlavy. „Než odejdu, stavím se za tebou. Pak si promluvíme. Zajdu do vesnice zítra, pro
            zásoby. Budu potřebovat věci na cestu.“
            Zvanna opět zaváhala a on věděl. Věděl, jako by mu to duchové předků pošeptali ve větru.
            „Starý Rygann to zakázal,“ povzdechl si. Nebyla to otázka, dokonce ani snaha uhodnout pravdu. „Mám zakázáno se
            v Tišině byť jen objevit. Dokonce ani abych si nakoupil věci, než odejdu.“
            Přitiskla mu k hrudi malý vak a tím vše potvrdila. Dokázal uhodnout, co
            v něm je: sušené jídlo a ta trocha zásob, které mohla její mladá rodina postrádat. Divoký a dosud nepoznaný
            pocit vděčnosti mu roztřásl ruce
            a málem – málem – dar přijal.
            Přesto jí ho vrátil.
            „Já si poradím,“ slíbil jí. „Neboj se o mě. Budu v pořádku.“
            Té noci se vydal sám do Rygannovy Tišiny.
            Ve vaku si nesl zásoby na týden, v ruce svíral slonovinový oštěp a do vlasů si zapletl kostěné amulety své
            matky. Navenek působil dojmem žebravého šamana, stejně jako dříve ona, ovšem s rozložitou postavou válečníka
            a ladností pohybů zkušeného lovce.
            Do svítání zbývaly tři hodiny. V této nejtišší části noci se Kegan s přehnanou opatrností plížil mezi
            zemljankami rodin, které jej i jeho matku po celý jeho krátký, krušný život zavrhly. Necítil k nim žádnou
            zášť, teď už ne – ten starý hněv pohasl do podoby pouhých žhavých uhlíků; sice žil, byl však pod kontrolou a
            jen zvolna prohoříval. Pokud vůbec bylo v jeho nitru ještě něco dalšího, tak jen hluboká a vyčerpaná lítost.
            Byli jednoduší. Byli otroky svého špatného úsudku.
            Ne, jeho pravá nenávist se soustředila jen na jedinou duši ze všech.
            Dlouhý dům starého Ryganna se hrdě rozkládal uprostřed osady. Kegan se k němu zvolna blížil skrz stíny vrhané
            sestupujícím měsícem a pečlivě se vyhýbal lhostejným pohledům strážných. Jejich práce byla únavná a oni se jí
            věnovali s veškerou nepozorností, která se od nich dala čekat. Vždyť jaká hrozba by se mohla přiblížit z holé
            tundry nebo širého oceánu? Ani piráti se už u Rygannovy Tišiny nevylodili drahně let.
            Kegan zmizel uvnitř.
            Starý Rygann se probudil a zjistil, že u jeho postele se krčí nějaký stín.
            V bledých očích návštěvníka se odrážely střípky měsíčního světla a v rukou držel kostěný nůž – rituální dýku,
            kterou naposledy vlastnila Krezia Rodhe, ta čarodějka, jež zemřela před několika dny. Povídalo se, že čepel té
            zbraně sloužila k provádění krvavých obětí.
            Stín se usmál a promluvil tichým, drsným hlasem.
            „Jestli vydáš jenom hlásku bez mého svolení, starče, zemřeš.“
            V ponurém šeru Rygann vypadal, jako by mu bylo sto let. V dutinách jej bodal čpavý pach lampového oleje a
            pižmový závan vetřelcova potu.
            S bezmocnou poslušností přikývl.
            Stín se naklonil kupředu a z temnoty se s výrazem chladného pobavení vyloupla tvář Kegana, toho pirátova
            pancharta.
            „Něco ti povím, starče. A ty mě budeš poslouchat, protože když nic jiného, alespoň tak budeš žít o chvilku
            déle.“
            Dýka vyřezaná z drüvasčího zubu se v příšeří leskla. Její hrot sbroušený do ostré špičky opřel Kegan starci o
            povadlou kůži na krku.
            „Přikývni, jestli jsi mi rozuměl.“
            Rygann kývl, moudře však nepronesl ani slovo.
            „Dobře.“ Kegan nechal nůž tam, kde byl. Jeho oči žhnuly nenávistí, zuby se mu téměř chvěly silou vzteku. Byl
            jako divoké zvíře, které držely na uzdě jen rozervané zbytky lidství.
            Rygann těžce polkl, ale nic neřekl. Také se třásl, ovšem ze zcela jiných důvodů.
            „Zabils mou matku,“ zavrčel Kegan. „Nebyla to žádná nemoc, která ji strávila zevnitř. Byl jsi to ty. To tys ji
            zabíjel den za dnem svou nedůvěrou
            a nevděkem. Zabils ji tím, žes ji vyhnal do té chladné jeskyně. Zabils ji, protože jsi ji vykázal z vesnice
            jen kvůli své pitomé pověrčivosti.“
            Nůž spočíval na starcově tváři, připravený zakrojit se do masa.
            „A teď zabíjíš i mě,“ dodal tiše Kegan. „Nestačilo ti zostouzet mě za hřích krve mého otce a proklít mě za to,
            že nosím smůlu. Nestačilo ti vyhazovat dítě ze své drahé vesničky, pořád dokola a dokola, a učit mě jen
            nenávisti
            k ostatním. Teď, zatímco popel pohřební hranice mé matky ještě ani nevychladl, mě chceš odsoudit k bloudění
            pustinou, abych v ní zemřel.“
            Dýka náhle zmizela.
            Vetřelec sklouzl z postele a stáhl se ke vzdálené stěně místnosti. Keganův úsměv se změnil na úšklebek, jen
            skrovně osvětlený uzavřenou lucernou, kterou zvedl z nočního stolku.
            „To je vše, co jsem ti přišel říct. Chci, abys nad těmi slovy přemýšlel, až budu pryč. Abys přemýšlel nad
            chlapcem, kterého jsi pomáhal vychovávat tím, žes ho a jeho matku vyhnal na mráz.“
            Rygann nevěděl, co odpovědět, ani zda léčitelčin syn nějakou odpověď očekává. Kombinace moudrosti a strachu
            jej přiměla zůstat zticha, a tak jen mlčky dýchal vzduch prosycený pachem oleje.
            Kegan odklopil víko z lampy a pokoj rázem zaplavil jantarový svit. Podlahu, zdi, police, dokonce i ložní
            povlečení pokrývaly temné skvrny smůly. Vetřelec odvedl svou práci dobře – a v tichosti – než svou kořist
            probudil.
            „P-počkej,“ vykoktal stařec, kterého vzrůstající panika připravila o dech. „Počkej –“
            „Ne, budu muset vyrazit,“ řekl Kegan téměř konverzačním tónem, „a rád bych si před cestou ohřál ruce. Sbohem,
            Ryganne.“
            „Počkej! Prosím!“
            Ale Kegan nepočkal. Couvnul směrem ke dveřím a hodil lucernu jako dar na rozloučenou. Když dopadla na hrubá
            prkna na podlaze ložnice, rozletěla se na kusy.
            Svět vzplanul a Kegan se smál, i když plameny olizovaly jeho vlastní tělo.
            Oheň je jako živý tvor, nenasytný a hladový. Má své vlastní touhy
            a vrtochy a podobně jako osud i zákeřný smysl pro humor. S něžným hlazením přeskakoval sem a tam, nenávistí
            nasycený freljordský vítr unášel jeho jiskry a tančil po okolních střechách. Čehokoliv se dotkl, do toho se
            zahryzl
            a pohltil to.
            Kegan vyrazil na sever skrz zalesněné údolí a na zkázu, kterou po sobě zanechal, vůbec nemyslel. Měl
            důležitější věci na práci než sledovat, jak dům starého Ryganna lehá popelem. Veškerou pozornost mu odčerpával
            obličej sežehnutý plameny; silná spalující bolest zalévající levou stranu jeho tváře, kterou dokázal utišit
            jen tím, že položil hlavu na zasněženou zem.
            Zdaleka ne poprvé přemýšlel, zda na všech těch řečech o smůle v jeho krvi není přece jen alespoň trocha
            pravdy.
            Když se dostal dostatečně vysoko, aby se mohl ohlédnout a podívat se na výsledek své práce, stoupalo již
            slunce nad oceán a oheň se změnil jen na sloup hustého kouře, který se převaloval a rozplýval v milosrdném
            ranním větru. Tiskl si k popálené tváři kus ledu a doufal, že spatří Rygannovu síň sežehnutou stejným
            způsobem, že z ní bude černé srdce uprostřed vesnice.
            Co však spatřil, mu vyrazilo dech. Oněmělý hrůzou, zjizvený svou lehkovážností a potácející se při nemotorném
            běhu, se zrádce vrátil na místo své zrady.
            Nejprve si jeho návratu nikdo nevšiml. Lidé, kterým se podařilo přežít, bloumali mezi zuhelnatělými kostrami
            svých domovů, ve kterých je oheň připravil o veškerý majetek. Byl prostě jen jednou z postav v kouřovém oparu,
            další sežehlá tvář mezi těmi, které oheň nezabil.
            Zvannu našel před zčernalými zbytky její chatrče. Někdo ji opatrně položil na zem vedle syna a manžela.
            Všichni tři leželi tiše a nehybně pod jednou dekou umazanou od sazí. Kegan nevěděl, jak dlouho vedle nich
            klečel,
            v hlavě neměl jedinou myšlenku a v těle ani špetku síly. Možná plakal. Nebyl si jistý ani tenkrát, ani
            později, cítil však pálení soli zažírající se do ran na jeho tváři.
            Z doby, kterou strávil u jejího těla, si vzpomínal jen na dvě věci. Tou první byl pohled do tváře rodiny, když
            nadzvedl přikrývku, aby se ujistil, že to jsou oni. Jakmile se dozvěděl odpověď, opět je přikryl.
            Tou druhou bylo, jak položil nahé dlaně na zašpiněnou látku a prosil starou magii své matky, aby skrze něj
            promluvila. Nedočkal se však o nic většího úspěchu než při kterémkoliv ze svých dřívějších pokusů o probuzení
            darů, jež v něm měly dřímat.
            Zůstali mrtví. Jeho kouzla stále nefungovala.
            Časem si ho ostatní pochopitelně všimli. Kegan dál klečel vedle Zvanny, zatímco na jeho hlavu pršely urážky a
            obvinění. Lidé mektali o kouzlech
            a svatém neštěstí a nakonec prokleli den, kdy se narodil. Nevšímal si toho. Nebylo to nic proti prázdnotě v
            jeho hrudi a žíravé bolesti ve tváři.
            Obyvatelé vesnice netušili, jak se to ve skutečnosti seběhlo. Obviňovali jej ze zármutku a z vlastní
            pověrčivosti a neměli ani ponětí, jakou škodu jim opravdu způsobil. Svalovali vinu na jeho krev, ačkoliv za to
            mohly jeho skutky.
            Kegan opustil vypálenou vesnici bez ohlédnutí. Vydal se do divočiny, jak původně plánoval, ovšem radostný
            pocit, na který se těšil, se mu v ústech změnil na popel.
            Následovaly celé týdny putování. Kegan zamířil do vnitrozemí, nechal se vést stopami zvěře a obchodními
            stezkami, aniž by měl nějaký cíl nebo ponětí, kde leží jaká osada. On sám znal akorát opuštěné mýtiny a těžko
            přístupná horská úbočí, na kterých rostly byliny, jež jeho matka používala ve svých léčivých tinkturách.
            Dokonce i nejbližší vesnice, Valarova Dolina, byla vzdálená několik týdnů cesty a dalo se předpokládat, že se
            stane útočištěm pro uprchlíky z Rygannovy Tišiny. Tam by se Kegan zřejmě nedočkal příliš vřelého uvítání. Spíš
            by za něj zaplatil životem.
            Když měl příležitost, snažil se lovit, ačkoliv žádný lovec ve skutečnosti nebyl. Jednou zhltl napůl uvařenou
            zaječí mršinu, jen aby ji pak s bouřícím se žaludkem po několika hodinách opět vyzvracel.
            Dny se slévaly v týdny a týdny v měsíc a víc a obloha zůstávala temná. Počasí se zhoršilo. Nepotkával žádné
            jiné lidi. Nezahlédl žádné známky okolních osad. Celé hodiny strávil oslepený sněhem a další pak v tranzu
            vyvolaném ledovým šílenstvím. Den za dnem mu společnost činila jen mrazivá lhostejnost jeho vlasti – Freljord
            nezajímalo, zda žil, nebo jestli ho jeho kvílející vítr zabil. Nikde jinde na světě se člověku nemohlo dostat
            tak nemilosrdného poučení o vlastní bezvýznamnosti.
            Štěstěna, nebo možná krutý zvrat osudu, jej zavedly do jeskyně vyhloubené ve stejném bledém kameni, kde našla
            útočiště i jeho matka. Vychrtlý, prochlazený, vlastním ohněm zjizvený Kegan Rodhe si lehl na chladnou skálu a
            cítil, jak mu kůže přimrzá ke kameni. Ležel a čekal, až přejde další sněhová bouře, nebo až zemře. Podle toho,
            co se stane dřív.
            Oné noci však potkal člověka, který se stal jeho učitelem. Jeho mistrem.
            Ten muž se vynořil z bouře znaveným krokem, s rameny nahrbenými
            a hlavou skloněnou. Plnovous měl zježený a šedivý ne věkem, nýbrž bičováním mrazivého větru. Tvář pod kápí měl
            vyzáblou a jeho oči zářily přízračným svitem. Nejpodivnější ze všeho však byla jeho kůže, celá pokrytá
            skvrnami a tetováním. Ve světle bouře, při každém úderu blesku, vypadalo jeho tělo jako tmavě modré.
            Později u ohně se však ukázalo, že má mnohem světlejší, fialový odstín.
            Stejně jako mnoho ostatních setkání předurčených osudem bylo i toto příliš všední, než aby o něm bardové pěli
            písně a vesničané vyprávěli legendy. Nedošlo k žádným magickým prohlášením ani uzavření pokrevních smluv. Muž
            se pouze zastavil v ústí jeskyně a podezíravě se zahleděl na tu lidskou trosku ležící před ním.
            „Copak to tu máme?“ zamumlal čaroděj.
            Keganovo vědomí střídavě přicházelo a odcházelo a bralo s sebou i jeho zdravý rozum. Když se konečně zmohl
            něco říct, obvinil starého muže, že je duch nebo přelud.
            Čaroděj si k němu místo odpovědi přidřepl a vztáhl k němu ruku.
            Jeho dotyk vyslal do Keganova těla vlnu tepla a nával mravenčivého… života. Neměl bodavou sílu ohně, ale
            přesto byla jím přinášená úleva tak ohromná, že ji Keganovo nitro téměř nedokázalo pojmout.
            „Nejsem ani přízrak, ani výmysl,“ prohlásil muž. „Jmenuji se Ryze. A ty, můj nebohý příteli… Ty jsi kdo?“
            Když se Kegan probudil, slunce už dávno začalo svou pouť oblohou. Vytřel si ospalky z očí. Nepřekvapilo jej
            zjištění, že jeho mistr již byl vzhůru, seděl
            s nohama zkříženýma a oči měl zavřené. Barbar věděl, že medituje, ale nedokázal pochopit, jaký má smysl každý
            den strávit hodinu nehybným sezením. Čeho se tím mělo docílit? Vypadalo to jako podivný stav mezi bděním a
            spánkem, a to zdánlivě pro nic za nic...
            „Dobré jitro,“ řekl čaroděj, aniž by otevřel oči. „Nespal jsi příliš dobře,“ dodal. Jako tolikrát předtím to
            bylo konstatování, ne otázka.
            Kegan vysmrkl obsah jedné nosní dírky do popela ohniště a zavrčel. „Proč mám pocit, jako že mě sleduješ, i
            když máš oči zavřené?“
            „Protože jsi ve společnosti jiných lidí nesvůj. Pochybuješ pak o jejich pravých úmyslech.“
            Kegan znovu zavrčel. „Na troše zdravé podezíravosti není nic špatného.“
            Ryze se uchechtl, ale dál bez hnutí seděl ve své meditační pozici.
            Kegan se naježil. „Co je na tom tak legračního?“
            „Občas v tvých slovech slyším sám sebe. To, jak děláš z nedůvěry ctnost, sám dobře znám. Ne snad, že bych ti
            to mohl vyčítat, vzhledem k tomu, čím vším sis prošel.“
            Kegan ho upřeně pozoroval. Dokáže mi snad číst myšlenky? Vidí moje sny...?
            Čaroděj nijak nereagoval. Nehnul ani brvou.
            Mladý barbar vstal a se slabým lupáním šlach se protáhl, aby se zbavil noční ztuhlosti. „No. Mám ohřát ke
            snídani zbytek toho vývaru?”
            „To je od tebe milé, Kegane. Nasbíráš dřevo, nebo použiješ svůj dar?“
            Otázka byla kousavá, zabalená do notné dávky blahosklonnosti a Keganovi dalo nemalou práci, aby neskočil na
            háček. „Dřevo. Magii zkusím až později.“
            Další uchechtnutí. Další provokativní uchechtnutí. „Jak chceš,“ odpověděl Ryze.
            Kegan si dal se sbíráním suchého dřeva načas. Hlavou mu vířily ozvěny jejich rozhovorů z těch několika
            posledních týdnů. Něco v jeho podvědomí mu nedalo pokoje – něco, kvůli čemu ho zahojené jizvy v obličeji opět
            k nesnesení pálily. Teprve když se vrátil do tábořiště a hodil na zem náruč nalámaných větví, uvědomil si, co
            to bylo.
            „Mistře.“
            Čaroděj se nepohnul, ale vzduch kolem obou jako by se změnil. Byl jaksi ostřejší – možná o něco chladnější,
            naplněný neviditelnou silou.
            „Ano?“
            Kegan si odkašlal a ztěžka hledal správná slova. „Když jsi včera mluvil
            o magii, zmínil ses… Zmínil ses o síle stvoření.“
            Ryze dál nehnul jediným svalem, až na rty potemnělé magií. „Ano, správně. Pokračuj.“
            Kegan se zhluboka nadechl, bojoval s nezměrností toho, co chtěl říct. „No. Voda se rodí z deště, ledu a moře.
            Oheň z jisker a troudu, nebo z blesku, který udeří do lesa. A ty stromy v lese rostou ze semínek.“
            „To je všechno pravda, do určité míry. A překvapivě poetické na tuto ranní hodinu. Jaký závěr z této hypotézy
            vyvozuješ?“
            „Cože?“
            Starý muž se laskavě pousmál. „Co se snažíš říct, Kegane?“
            „Že všechno z něčeho pochází. Všechno má… svůj zrod. Nějaký zdroj. Platí to i o magii? Má ve světě nějaké své
            zřídlo?“
            Ryze s odpovědí nepospíchal. Keganovým očím se zdálo, že jeho nehybnost náhle nebyla výsledkem pokoje, nýbrž
            sebeovládání.
            „To je vskutku inteligentní otázka, příteli. Tvůj barbarský způsob uvažování má svou vlastní čistotu a já ti
            za tento myšlenkový pochod skládám hold. Není to však debata, na kterou bychom již byli připraveni.“
            Barbar zatnul zuby a spolkl svůj vztek. Konečně se zeptal na něco, co stálo za odpověď, a jeho mistr mu ji
            odepřel. „Ale já myslel… Kdybys ovládal déšť, mohl bys stvořit nové řeky. Kdybys měl tisíc semen, mohl bys
            zasadit nový les. Když máš železo, můžeš ukout sekeru. Co kdybys mohl ovládat zdroj magie? Nemusel bys ji pak
            jen navádět nebo popostrkovat. V takovém případě bys jí mohl rozkazovat.“
            Ryze otevřel oči.
            Jeho pohled byl chladnější než kterýkoliv freljordský vítr. V těch očích se zračilo milosrdenství a uznání,
            ale pod nimi se jako ostří nože ukrýval náznak strachu.
            Bojíš se, pomyslel si Kegan a už jen z té představy mu přeběhl mráz po zádech.
            Nevěděl proč. Netušil, čím jeho slova probudila v mistrově duši ten kamenný, mrazivý děs. Kegan však věděl,
            jak vypadá strach v očích jiných lidí. Vídal ho celý svůj život.
            „Ještě ne,“ zamumlal Ryze. „Promluvíme si o tom, až bude připraven. Ale teď ještě ne.“
            Kegan Rodhe souhlasně přikývl, aniž by tomu rozuměl. Neklid v pohledu jeho mistra v něm však vyvolal
            zvědavost. Strach byl konec konců slabost
            a slabosti bylo zapotřebí postavit se čelem.
            A porazit ji.
        </p>
      </div>
    </div>
  </section>
  <br>
  <footer class="p-3 mt-5 tz border-top b text-center">
    <h2>&copy; Filip Ostárek 2019</h2>
  </footer>
  <!-- Optional JavaScript -->
  <!-- jQuery first, then Popper.js, then Bootstrap JS -->
  <script src="https://code.jquery.com/jquery-3.3.1.slim.min.js"
    integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
    crossorigin="anonymous"></script>
  <script src="https://cdnjs.cloudflare.com/ajax/libs/popper.js/1.14.7/umd/popper.min.js"
    integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
    crossorigin="anonymous"></script>
  <script src="https://stackpath.bootstrapcdn.com/bootstrap/4.3.1/js/bootstrap.min.js"
    integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
    crossorigin="anonymous"></script>
  <script src="https://code.jquery.com/jquery-3.3.1.min.js"></script>
  <script src="https://cdnjs.cloudflare.com/ajax/libs/popper.js/1.14.3/umd/popper.min.js"
    integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
    crossorigin="anonymous"></script>
  <script src="https://stackpath.bootstrapcdn.com/bootstrap/4.1.3/js/bootstrap.min.js"
    integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
    crossorigin="anonymous"></script>
  <script>
    $(function () {
      $("section").hide();
      $("h2").on("click", function () {
        $(this).nextUntil("br").toggle(1500);
      });
    })
    $(function () {
      $("section").hide();
      $("div").on("click", function () {
        $(this).nextUntil("br").toggle(1500);
      });
    })
  </script>
</body>

</html>