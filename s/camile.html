<!doctype html>
<html lang="cs">

<head>
  <title>League of Legends - Camille</title>
  <meta name="description" content="League of Legends - Příběh postavy Camille">
  <!-- Required meta tags -->
  <meta charset="utf-8">
  <meta name="viewport" content="width=device-width, initial-scale=1, shrink-to-fit=no">
  <!-- Bootstrap CSS -->
  <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css"
    integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
  <link rel="stylesheet" href="../hl/1Ces.css">
  <link rel="stylesheet" href="CSS/css.css">
  <link rel="stylesheet" href="https://www.w3schools.com/w3css/4/w3.css">
  <link rel="stylesheet" href="https://use.fontawesome.com/releases/v5.7.0/css/all.css"
    integrity="sha384-lZN37f5QGtY3VHgisS14W3ExzMWZxybE1SJSEsQp9S+oqd12jhcu+A56Ebc1zFSJ" crossorigin="anonymous">
</head>

<body>
  <img class="card-img-top w3-border-bottom w3-border-amber" src="../img/camille.jpg" alt="Cammile">
  <div class="tz1 tzs2">
    <a href="../hls/shl.html" title="Zpátky na stránku šampionů"><i class="fas fa-backward tz0 ns tzs"></i></a>
  </div>
  <div class="tz1 tzs2">
    <a href="Ss/Scamile.html" title="Tmavý a světlý mód"><i class="fas fa-adjust tz0 ns tzs1"></i>
      <!--  Pro tmavý motiv
          <i class="fas fa-circle i1 ns">           
            -->
    </a>
  </div>
  <h1 class="tz uprostred">CAMILLE</h1>
  <img class="card-img-top or" src="../img/header.png" alt="header">
  <h2 class="text-center karta">OCELOVÝ STÍN</h2>
  <hr class="tz h">
  <section>
    <div class="row">
      <div class="col-xs-12 col-md-6 col-lg-4">
        <p class="v h">
          Camille je elegantní a elitní agentka, která díky své nestandardní výzbroji dokáže operovat mimo běžné hranice
          zákona. Jejím hlavním úkolem je zajistit, aby se soukolí Piltoveru a jeho zaunských útrob hladce otáčela.
          Camillina hlavní síla spočívá v její vysoké adaptabilitě a citu pro detail, jakoukoliv známku nešikovnosti
          považuje za pohanu, kterou je zapotřebí napravit. Pochází z prostředí, ve kterém nebyla nouze o peníze ani
          vybrané mravy, a jakožto vrchní ochránkyně klanu Ferrosů má za úkol s chirurgickou přesností likvidovat
          veškeré temnější problémy své rodiny. Mysl má Camille ostrou jako čepele, jimiž je vyzbrojena, ale její snaha
          o dosažení dokonalosti prostřednictvím magitechnických vylepšení v mnohých vyvolává otázky, zda již není víc
          strojem než člověkem.
          Většina bohatství Camilliny rodiny pocházela z prodeje vzácných krystalů, které se podařilo nalézt v tělech
          tvorů žijících v písečných dunách jistého vzdáleného údolí. Tyto první magitechnické krystaly (často
          označované jako „první krystaly“) obsahovaly energii, kterou za běžných okolností vládli pouze jedinci od
          narození nadaní magickými schopnostmi. Camillina praprateta Elicia přišla během jedné z takovýchto expedic o
          paži a málem i o život. Její oběť se dočkala náležitého uznání a zároveň se stala jistým precedentem, což se
          odráží i v dnešním hesle rodu Ferrosů: „Pro rodinu vzdám se všeho.“
          Brakernů – tvorů, které Elicia Ferrosová našla – nebylo nekonečné množství, takže Camillina rodina potřebovala
          najít jiný způsob, jak krystaly získávat. S pomocí nepříliš legálních investic do chemotechniky a runové
          alchymie nakonec Ferrosové dokázali uvést na trh syntetické magické krystaly, které sice byly slabší, zato
          však mnohem dostupnější. Takováto moc se jen zřídkakdy obejde bez následků a říká se, že výroba těchto
          syntetických krystalů má velký podíl na vzniku takzvané „zaunské Šedi“.
          Camille se narodila do jednoho z nejbohatších rodů věhlasného piltoverského Modrovětrného dvora, byla šestým
          dítětem Rhodriho a Gemmy, tehdejších vůdců klanu Ferrosů. Ze všech jejich potomků se ale dospělosti dožili
          pouze Camille a její mladší bratr Stevan.
          Jelikož měla být Camille dědičkou rodu, soustředila se na ni veškerá pozornost a bez ohledu na náklady se jí
          dostalo toho nejlepšího vzdělání, které v ní již od raného věku pěstovalo aristokratické návyky a smysl pro
          povinnost. Piltover byl odedávna magnetem pro ty nejlepší mozky Valoranu, a tak Camille nikdy neměla nouzi o
          výjimečné učitele. Údajně dokáže plynně hovořit zhyunským nářečím jižní Ionie i starou noxijštinou. Už od
          mládí se zajímala o valoranskou historii, a když svému otci pomáhala při vykopávkách v Odynském údolí, naučila
          se číst a psát starodávnou shurimštinou. Naplno rozvinula též své hudební nadání a stala se koncertní mistryní
          na cellovinnu.
        </p>
      </div>
      <div class="col-xs-12 col-md-6 col-lg-4">
        <p class="v h">
          V předních piltoverských rodinách bývá zvykem, že se jeden z mladších potomků ujme role vedoucího rodinné
          špionážní sítě a stane se mečem i štítem klanu. Tito vyvolení mají za úkol hájit zájmy příslušného
          piltoverského rodu a pomáhat klanovému vůdci v zajištění úspěchu všemi dostupnými prostředky. Klan Ferrosů
          střežil nejedno cenné tajemství, a tak vždy bral tuto pozici velmi vážně a dělal vše pro to, aby byl jeho
          vrchní špeh tím nejlepším z nejlepších. Camillin bratr Stevan se však nikdy netěšil příliš dobrému zdraví a na
          tuto roli se nehodil. Její rodiče (především její otec) byli nesmírně hrdí, když Stevanovo místo výkonné paže
          klanu zaujala Camille. Stevan žárlivě sledoval, jak Camille dostává další lekce a zdokonaluje se v nových
          dovednostech. Objevila v sobě talent pro boj, špionáž a vedení výslechů. Jejími oblíbenými technikami byl boj
          s shonxanskou korsekou, získávání informací prostřednictvím klasických inkvizičních metod a slaňování po staré
          polorozpadlé hodinové věži pomocí lana s hákem, jejž používají obyvatelé západních Hadích ostrovů.
          Když bylo Camille 25, zaútočila na ni a jejího otce tlupa uměle vylepšených rváčů. Členové tohoto gangu si
          chtěli vysloužit lepší postavení v zaunském podsvětí tím, že se zmocní cenných tajemství Camillina rodu. Ona
          sama i její otec utrpěli četná zranění. Ale zatímco Camille se zotavila, on svým ranám nakonec podlehl. Záhy
          poté skonala i Camillina matka, jež se nedokázala vyrovnat s bolestí, která se ujala vlády nad celým domem.
          Titul představeného klanu přešel na Camillina bratra Stevana. Mladý, zbrklý a ctižádostivý Stevan si toužil
          vybudovat pověst silného vůdce a zdvojnásobil už tak velice intenzivní výzkum Ferrosů na poli magitechnického
          vylepšování lidského těla.
          Když uplynul rok truchlení, dočkal se dům Ferrosů nové pestré výzdoby pro další oslavu ke Dni pokroku. Stevan
          při té příležitosti osobně jmenoval novým hlavním klanovým výrobcem artefaktů Hakima Naderiho, slibného
          mladého krystalografa ze shurimského pobřežního města Bel’zhun.
          Camille se dosud sžírala výčitkami, že nedokázala ochránit vlastního otce, a požádala Hakima, aby vylepšil
          její schopnosti nad omezení běžného lidského těla. Hakim se do Camille na první pohled zamiloval a rozhodl se,
          že ji osvobodí z temnoty, jež ji od smrti rodičů obklopovala. Během doby strávené prací a nočním vyprávěním
          příběhů ze shurimské pouště se mezi nimi vytvořilo silné pouto. A po měsících těsné spolupráce už Camille
          nemohla popírat, že Hakimovy city opětuje. Jak se den Camillina vylepšení blížil, začal se jim jejich románek
          vymykat z rukou, jelikož oba věděli, že operací pro ně oba vše skončí. Hakim se bude muset věnovat jiným
          projektům a Camille opět beze zbytku pohltí její povinnosti ochránce klanu. A co víc, Hakim se strachoval, že
          při odstraňování Camillina srdce by mohl říznout příliš hluboko a zbavit ji i jejího lidství.
          Několik dní před Camillinou operací se už Hakim nedokázal nadále přetvařovat a tajit své výhrady k celé
          proceduře. Požádal ji o ruku a navrhl, ať s ním raději uteče. Vykresloval jí společnou budoucnost, ve které se
          procházeli sluncem zalitými písky Bel’zhunu, objevovali rozvaliny starodávné Shurimy a společně vychovávali
          děti – budoucnost na hony vzdálenou povinnostem, jež Camille poutaly k jejímu rodu. Poprvé ve svém životě byla
          Camille rozpolcená a nevěděla, co dál.
        </p>
      </div>
      <div class="col-xs-12 col-md-6 col-lg-4">
        <p class="v h">
          Stevanova pozice vůdce klanu výrazně závisela na Camillině schopnosti uvádět jeho vizi ve skutečnost. Když se
          o té tajné nabídce k sňatku dozvěděl, bylo mu jasné, že chybí jen krůček a přijde o hlavního špiona a tím i o
          svou moc nad rodem Ferrosů. Vymyslel tedy plán, jehož cílem bylo připomenout Camille povinnosti, k nimž se
          zavázala svému otci. Nachystal útok sám na sebe, který načasoval na dobu, kdy věděl, že budou Camille a Hakim
          opět spolu. Ona křehkost těla, jež mu bývala dříve překážkou, mu nyní přišla k duhu. Když jej Camille spatřila
          celého od krve, probudily se v ní vzpomínky na onu noc, kdy zklamala svého otce. Camille nemohla popřít důkaz,
          jímž měla skropené ruce – důkaz toho, co se stane, když je pozornost ochránce klanu rozdělená.
          Hakim se snažil Camille přesvědčit, ona však byla neoblomná. Měla povinnost předávanou z generace na generaci;
          povinnost, na kterou kdyby bývala byla lépe připravena, mohla zachránit život svého otce a předejít zraněním
          svého bratra. Trvala na tom, aby operace proběhla podle plánu, a svůj vztah s Hakimem ukončila.
          Hakim ji i nadále miloval a věděl, že jen on může provést celou sérii zákroků tak, aby nehrozilo žádné
          nebezpečí. Nedokázal se smířit s představou, že by jeho vyvolená zemřela na operačním stole, přesto jí však
          vyřízl srdce, přesně jak si Camille přála. Jakmile si pak byl jist, že její nové mechanické srdce bude bít i
          bez něj, rezignoval na svůj post. Když se Camille probudila, našla laboratoř, kterou s Hakimem sdíleli,
          prázdnou a opuštěnou.
          Camille se pustila do práce a podstoupila řadu dalších vylepšení, například voperování čepelí do nohou,
          příchytný hák upevněný na bedrech a různá jiná magitechnická zdokonalení menšího rázu. Každý takovýto přídavek
          posouval hranice Camilliných schopnosti i celé této ambiciózní technologie do dosud neprozkoumaných výšin.
          Začaly se dokonce objevovat spekulace, kolik v ní zbylo z člověka, jímž bývala dříve. A jak se moc a bohatství
          klanu Ferrosů stále zvyšovaly, byly úkoly, jež Camille pro svého bratra plnila, stále temnější a vražednější.
          Díky omlazujícím vibracím magitechnického srdce čas pro Camille sice plynul, avšak nijak nestárla, a z Hakima
          Naderiho se brzy stala jen vzdálená vzpomínka. K jejímu bratrovi ovšem nebyly roky tak milosrdné. Ale ačkoliv
          bylo Stevanovo zdraví čím dál chatrnější, žezlo vůdce klanu i nadále svíral ocelovým stiskem.
          Při plnění jednoho z úkolů Camille odhalila naivní plán několika Piltovanů na převzetí moci a následující
          řetězec událostí jí prozradil skutečnou hloubku Stevanovy zrady. Lži, které vyhnaly Hakima, nyní představovaly
          přímou hrozbu pro Camille i klan. Konečně dokázala spatřit jeho hrabivostí poháněné machinace v celé jejich
          nahotě – jako sobecké činy, jež neměly nic společného s ochranou zájmů rodiny. V ten okamžik hodila za hlavu
          poslední střípky citu, jež ke svému bratrovi dosud chovala, a převzala vládu nad klanem Ferrosů.
          Camille nyní řídí veřejné záležitosti svého rodu prostřednictvím své oblíbené praneteře, kterou ustanovila
          vůdkyní klanu. Díky tomu se může sama i nadále věnovat temnějším aktivitám pro blaho svého rodu. Je plně
          oddaná své roli řešitelky obtížných situací a už si nedovede představit život bez své transformace, jež jí
          dala nadlidské schopnosti a možnost být vykonavatelkou vlastních soudů. Energie magitechnických krystalů, jež
          jí proudí žilami, jí nedovolí ani na okamžik zahálet. Odpočinek proto nalézá v dobře vykonané průmyslové
          špionáži, čerstvě uvařeném šálku čaje a dlouhých procházkách zaunskou Šedí.
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 camile p-4">
    <p class="karta uprostred1">Povídka</p>
     <img class="card-img-top or" src="../img/header.png" alt="header">
    <h3 class="card-text v uprostred1">Čaj se Šedou paní</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          První, co jsem zaslechl, bylo zaskřípění ostrého kovu o skálu. Viděl jsem jen rozmazaně, zrak mi stále
          zastírala kalná temnota, ale něco v podvědomí to zaregistrovalo, to sklouznutí břitu kudly po mokrém kameni.
          To škrábnutí znělo stejně, jako když můj kameník označuje, který blok mají dělníci vylomit z útesu. Trnuly z
          něj zuby. Mlha, jež mi vyplňovala hlavu, pomalu mizela, ale její místo zaujala jediná vyděšená myšlenka,
          napjatá k prasknutí stejně jako provaz, kterým jsem měl spoutané ruce:
          Je po mně.
          Někde přede mnou zaznělo zavrčení a těžké zavrzání dřeva. S trochou námahy jsem kousek od sebe zahlédl
          neforemnou hromadu, což byl nejspíš Gordon Ansel. K čemu je takový najatý ochránce? Vypadalo to, že se i on
          pomalu probouzí.
          „Výborně. Už jste oba vzhůru.“ Ženský hlas, kultivovaný, uhlazený. „Právě jsem chtěla postavit na čaj.“
          Otočil jsem se k ní. Polovinu obličeje jsem měl napuchlou a potlučenou. Koutky úst slepené. Pokusil jsem se
          pohnout nateklou čelistí a jazyk mi zaplavila měděná chuť. Měl bych být rád, že vůbec ještě žiju. Ve vzduchu
          se vznášel jakýsi chemický pach – neodbytný, jako by se vám přilepil na chloupky v nose, když jste se zhluboka
          nadechli.
          Když se daří, tak se daří. Byl jsem pořád v Zaunu.
          „Jeden z vás ví, kdo je zodpovědný za ten výbuch v docích,“ pokračovala žena. Stála k nám otočená zády;
          blikající namodralé světlo ozařovalo její štíhlý pas a nelidsky dlouhé nohy. Ozvalo se slabé šplouchnutí, jak
          postavila skleněnou konvici na téměř neviditelný plamen chemického hořáku.
          „Strčte si to na pekáč, dámo,“ zasténal Ansel.
          U Ansela máte vždy jistotu, že špatnou situaci ještě zhorší.
          „Muži barona Grimea to se slovíčky vždy uměli tak skvěle.
        </p>
      </div>
      <div class="col-md-6 col-sm-12">
        <p class="v h text-center p-4">
          Otočila se k nám. Nebyla to lampa, co ozařovalo její postavu – ta znepokojivá záře vycházela přímo z ní.
          „Povíte mi, co chci vědět, jako kdyby na tom závisel váš život.“
          „Ze mě nic nedostanete,“ zavrčel Ansel.
          Přesunula váhu z jedné nohy na druhou a na podlaze zaskřípěl kov. Rozhodovala se, kterého z nás vylomit z
          útesu jako prvního. Ten zvuk nedával žádný smysl, dokud nevykročila směrem k Anselovi. Pak jsem pochopil. Její
          sametový stín se odlepil od siluety stolu. Tajuplné modré světlo pulzující z jejích boků navedlo můj zrak dolů
          po jejím pružném těle... k dvojici čepelí. Byla špičkovým spojením techniky a živé tkáně, jaké jsem v
          Piltoveru ani Zaunu dosud neviděl.
          „Nesnažte se mě urazit, pane Ansele. Někteří se o to pokusili. Teď jsou po smrti.“
          „Si jako myslíte, že mi ty vaše haksny naženou strach?“
          Žena se zastavila před mým tupohlavým společníkem. Slyšel jsem, jak voda v konvici začíná vřít. Mrknul jsem a
          před očima se mi mihl modro-stříbřitý záblesk. Provaz, jenž dosud poutal Anselovy ruce, spadl na podlahu.
          Můj tělesný strážce se uchechtl. „Vedle, puso.“ Naše věznitelka jen trpělivě čekala. Ansel se mírně naklonil
          dopředu a na jeho větrem ošlehané tváři se usadil samolibý úšklebek.
          „Klině mi vyliž –“
          Žena se zatočila v ladné piruetě. Tentokrát jako břitva ostrá čepel její nohy čistě přesekla Anselův krk.
          Hlava se dokutálela až ke mně a konvice začala pískat. Ansel nikdy nevěděl, kdy je lepší držet jazyk za zuby.
          Teď mu ležel vyplazený na zemi. Ale konečně mlčel.
          Musel jsem si opakovat, že je Ansel mrtvý, ale jeho oči na mě dál hleděly s vyděšeným překvapením. Strach v
          mém mozku se mi postupně rozléval dolů páteří a sevřel mi útroby takovou silou, že nechybělo málo a vše, co
          jsem v nich ještě měl, skončilo na podlaze.
          „My si teď dáme šálek čaje, pane Tureku, a vy mi povíte, co mě zajímá,“ řekla klidným hlasem.
          Sedla si ke stolu a usmála se. Za slabého šepotu páry přelila vroucí vodu do porcelánového čajníku. Věnovala
          mi povýšený pohled plný soucitu, jako bych byl školáček, který se neúspěšně moří nad početním úkolem.
          Nedokázal jsem od toho jejího úsměvu odtrhnout oči. Byl smrtící. Vědoucí. Děsil mě k smrti.
          „Čaj?“ Skoro jsem se tím slovem zalkl.
          „No jistě,“ odvětila. „Na šálek čaje se vždycky najde dost času.“
        </p>
      </div>
    </div>
  </section>
  <br>
  <div class="col-12 w3-border-bottom w3-border-top w3-border-amber tz0 camile p-4">
    <p class="karta uprostred1">Povídka</p>
     <img class="card-img-top or" src="../img/header.png" alt="header">
    <h3 class="card-text v uprostred1">Příliš slabé srdce</h3>
  </div>
  <hr class="tz h p-2">
  <section>
    <div class="row">
      <div class="col-md-6 col-sm-12">
        <p class="v h text-center p-4">
          „Mělas ji zabít.“
          Můj bratr opatrně položil dvě kostky cukru na lžíci se škvírou, která ležela opřená přes tenké okraje jeho
          čajového šálku. Svou rozjařenou pozornost soustředil na nalévání čaje. Vrásky na jeho tváři se opět stáhly v
          úsměv a ze rtů se mu vydralo zachichotání, když sledoval, jak se kostky rozpouštějí a propadají se do sebe.
          Bez naděje na únik se poslední zbytky sladkosti rozpadly pod náporem tmavého nápoje.
          „Lady Sofie nebude problém,“ opáčila jsem.
          Stevan vztekle mávnul rukou. „Dneska možná ne, ale zítra? Když si city nehlídáš, začínají hnisat, sestro.“
          Tázavě se na mě podíval. „Je lepší uhasit jiskru dřív, než podpálí dům, nebo ne?“
          „Mluvila jsem s Arvininým hlavním výzvědníkem...“
          „Ty a ti tvoji výzvědníci... Já zkrátka říkám, že zradila svůj rod a měla by za to zaplatit životem...“
          „Ten čas možná přijde,“ řekla jsem a zmírnila tón. „Ale já se s ním dohodla. Adalbert dohlédne na to, aby se
          nepřipletla do maléru. Je teď jeho zodpovědností.“
          Moje část debaty byla u konce. Stevan se v křesle zaklonil s výrazem neochotného souhlasu a zvedl deku, kterou
          měl přehozenou přes klín.
          „Tomu chlapovi by se hodilo, kdyby si do hlavy nechal nainstalovat další pár očí,“ zabručel Stevan tiše.
          Stevan to bral tak, že nikdy nešlo o hledání řešení, ale vždy až o konečný výsledek. Řešení, která jsem
          rozdávala, by podle mého bratra mohly v Piltoveru nechat zmizet spoustu problémů. Nad volbami, které k těmto
          řešením vedly, uvažoval málokdy.
          Vzala jsem svůj šálek do jedné ruky a druhou nechala volně klesnout k bokům, kde se opřela o lano s hákem,
          které jsem měla obtočené kolem pasu. Stevan měl částečně pravdu. Konečné výsledky byly fajn, ale mně spíš šlo
          o tu cestu.
          Pozorovala jsem Stevana skrz páru, jež stoupala z mého šálku. Našpulil rty, jako by se rozhodoval. Pod tím
          tlakem mu zbělela kůže na bradě, čímž se zvýraznily stařecké pihy, které vykukovaly z hedvábí, jež měl ovázané
          kolem krku.
          „Je tu ještě něco jiného,“ pronesla jsem.
          „To jsem tak průhledný, sestro?“
          Myslím, že by se snad i začervenal, kdyby mu to jeho slabý tep dovolil. Místo toho se bolestivě usmál a ze
          zásuvky ve stole mezi námi vytáhl složený kousek papíru a korálkový růženec. Stevan popojel se svým kolečkovým
          křeslem dozadu a sípal přitom námahou. Tahal za malé páčky na křesle, které dávaly povely malým ozubeným
          kolečkům, jež poháněla vetší převody, dokud celé to soustrojí nedotlačilo křeslo až ke mně a s ním i jeho
          samého.
          „Krátkodobé zásnuby madam Arvino nebylo to jediné, co během tohohle zmatku vyplavalo na povrch,“ řekl. „Tohle
          našli během úklidu u jednoho z baronových mužů.“
          Odložila jsem svůj šálek na bledý talířek a vzala si od něj papír i s růžencem. Přesunula jsem rovnováhu
          čepelí pod sebou a jejich ostré hroty se zanořily hlouběji do bohatého koberce.
          Okraje papíru byly ohořelé a z nepravidelného opálení sálala skrz papír nazelenalá záře. Růženec nesl známky
          častého používání: fazety skleněných modlitebních kamínků byly vyleštěné a hladké.
          „Camille.“
          Můj bratr mé jméno vyslovoval jen tehdy, když to začalo být vážné. Nebo když něco chtěl. Rozbalila jsem papír,
          ze kterého stoupal závan nepříjemné zaunské štiplavosti. Přelétla jsem pohledem silnější linky. Schéma to bylo
          úhledné a uspořádané, písmo bylo plynulé a přesné. Oči se mi stočily k vynálezcově značce přesně v okamžiku,
          kdy Stevan potvrdil jeho totožnost.
          „Jestli se Naderi vrátil--“
          „Hakim Naderi je pryč.“ Ta slova mi vylétla z úst, byl to reflex.
          Od doby, kdy onen krystalograf sloužil jako vrchní vynálezce našeho rodu, uplynulo víc než jen pár let. Přišlo
          mi to jako celá věčnost.
          Stevan zvažoval svůj další krok. „Sestro, ty víš, co to je.“
          „Ano.“ Podívala jsem se na papír. Nákres vyobrazoval stejnou mechanicko-krystalickou konstrukci, která mi
          tepala v hrudi.
          Byl to nákres mého vlastního srdce.
          „Mysleli jsme, že se všechny zničily. Jestli existuje tenhle, mohou existovat i další. Konečně bych nemusel
          být upoután k tomuto křeslu,“ řekl. „Zase bych mohl chodit po domě tak, jak se na vládce klanu patří.“
          „Možná je na čase, aby se odpovědnosti vládce klanu ujal někdo jiný,“ řekla jsem.
          Už je to hodně dávno, co Stevan dokázal kráčet po chodbách zcela sám. Bylo to něco, co mu jeho vlastní děti a
          vnuci nikdy nedali zapomenout. Nešlo tady jen o nějaký kus papíru a náboženský náhrdelník. Pro Stevana to byla
          mapa k nesmrtelnosti.
          „Je to jen jedno schéma,“ pokračovala jsem. „Domníváš se, že když najdeme zbytek Naderiho nákresů, naši
          vynálezci dokážou jeho dílo vyrobit znovu. Pořád by tu byla otázka pohonu--“
          „Camille. Prosím.“
          Podívala jsem se na svého bratra. K jeho tělu, jež přišlo na svět křehké, se čas nezachoval vlídně. Ale jeho
          oči, po všech těch letech, jeho oči měly stále stejnou barvu jako ty mé – modř rodu Ferrosů. Tu hlubokou modř
          nedokázal oslabit ani věk, ani choroba. Jeho oči měly stejnou zářivou barvu jako ty magitechnické krystaly,
          jež osvětlovaly nákres v mých rukou. Upíral na mě prosebný pohled.
          „Díky nám dvěma zaznamenal náš rod úspěchy, o jakých se matce a otci ani nezdálo,“ řekl. „Pakliže by bylo
          možné tvou augmentaci zopakovat, tento úspěch – náš úspěch, Camille – by mohl být nekonečný. Tento rod zajistí
          Piltoveru budoucnost. Ba co víc, zajistíme pokrok celému Valoranu.“
          Stevan měl vždycky cit pro dramatické scény. Když se k tomu přičetla jeho chabá tělesná konstituce, bylo našim
          rodičům vždycky zatěžko mu cokoliv odmítnout.
          „Nejsem výzvědník celého Valoranu. Třeba nenajdu vůbec nic.“
          Stevan si úlevně oddechl. „Ale budeš hledat?“
          Přikývla jsem a vrátila mu schéma, růženec jsem si ale nechala. Strčila jsem si ty propletené korále do kapsy.
          Otočila jsem se k odchodu ze studovny.
          „A, Camille? Jestli je naživu, jestli ho najdeš...“
          „Nic se nezmění,“ řekla jsem a zastavila jsem bratra dřív, než stačil vyhrabat další kus minulosti. „Má
          povinnost je, jako vždy, k budoucnosti tohoto rodu.“
          Pozdně odpolední dav u obchodní třídy Severní vítr se stále nedočkavě chystal na oslavy Dne pokroku. Tváře
          lidí žhnuly úsilím vynakládaným na přípravy svátku inovace, který se v tomto městě konal každý rok. Nebyli to
          však oni, nýbrž jeden opilecky se potácející cizí kupec, kdo odhalil můj druhý stín.
          „U mědvědovcova zmrzlýho cecku,“ řekl kupec, otrávený kvůli tlačenici v davu. Odstrkoval ty, kteří se
          zastavili, aby mu pomohli. „Nepotřebuju pomoc.“
          Kolem nás bzučely piltoverští včelí trubci, až na jednu blonďatou dělnici na kraji náměstí. Nepřestávala jsem
          ji pozorovat, i když jsem se sklonila ke kupci před sebou.
          „Tak vstávej,“ řekla jsem mu.
          Freljorďan ke mně vzhlédl. Z naštvání sáhl po ryté dýce z klu, kterou měl u pasu. Podívala jsem se mu do tváře
          a sledovala, jak si mě měří od hlavy dolů – kolem magitechnického krystalu v mé hrudi až po nožní čepele. Muž
          uvolnil sevření svého nože.
          „Tak je hodnej,“ řekla jsem. „A teď mi jdi z cesty.“
          Pokorně přikývl. Kupec ustoupil, obchodní mysl piltoverského úlu se rozptýlila a zcela ho obklopila, zatímco
          kulhal na druhou stranu ulice. Nehybný zůstával pouze můj stínový doprovod, který mě sledoval od vzdáleného
          stánku.
          Prodírala jsem se dál davem; lidé mi bez potíží ustupovali. Když se naskytla příležitost, zalezla jsem do
          slepé uličky a vystřelila svůj hák s hákem na vysoký dřevěný trám, který se klenul nad ní. Vytáhla jsem se
          nahoru do stínů a čekala.
          Za okamžik vešel do uličky můj doprovod. Její šaty byly vrstvené a dostatečně nevýrazné, aby na sebe na
          zaunské promenádě nepřitahovala pozornost, ale její zdobný bič, který měla u boku, naznačoval piltoverský
          původ, anebo alespoň velmi štědrého sponzora. Nechala jsem ji projít až do paprsku světla, který ji oslepil.
          Jakmile byla na pozici, seskočila jsem za ni, přičemž hroty mých čepelí hladce zajely do mezer mezi dlažebními
          kostkami.
          „Tys něco ztratila, holčičko?“ řekla jsem a v šepotu se mi zračilo mírné zavrčení.
          Její ruka hmátla po černé kožené rukojeti jejího biče. Byla na vážkách, ale zdálo se, že zvítězil selský
          rozum.
          „Zdá se, že jsem to našla.“ Dívka pozvedla své otevřené dlaně k ramenům. „Přináším zprávu.“
          Nakrčila jsem obočí.
          „Od vašeho bratra, madam,“ řekla.
          Jestli si Stevan nedá pozor, jednou kvůli těm jeho dramatickým scénám přijde někdo o život.
          „Tak mi ji předej.“
          Dívka držela jednu ruku nahoře a tou druhou vytáhla malý dopis z těsně přiléhavého rukávu. Vosková pečeť měla
          ve znaku symbol Ferrosů a Stevanovu osobní značku.
          „Jestli pohneš byť jen brvou, podříznu ti krk,“ řekla jsem.
          Otevřela jsem dopis. Cítila jsem, jak ve mně stoupá vztek jako horečka. Stevan se sám rozhodl, že mi najme
          pomocnici. Pro případ, že by mé vyšetřování vyvolalo nějaký „neodbytný sentiment“, který by mi zabránil v
          plnění povinností.
          Napadlo mě, že to myslel dobře, ale i po všech těch letech se zdálo, že pokud jde o Hakima, prostě mi nevěří.
          Bylo od něj zbabělé, že tyto city skrýval pod dekou na klíně a neřekl mi o nich do očí, než jsem odešla.
          „Za to, žes mi doručila tuhle urážku, bych tě měla zabít,“ řekla jsem, když jsem zvažovala její odpověď. „Jak
          se jmenuješ?“
          „Aviet.“ Ruce ani hlas se jí netřásly. Byla mladá, neměla uměle vylepšený ani koneček prstu.
          „A tohle zadání jsi přijala s vědomím toho, že mé rozčilení může mít následky?“
          „Ano, paní,“ řekla. „Doufala jsem, že když se mnou budete spokojená, našlo by se pro mě ve vašem domě...
          trvalejší místo.“
          „Aha.“
          Otočila jsem se k ní zády a vyšla ven z uličky, abych jí dala příležitost mě napadnout, pokud to opravdu měla
          v úmyslu. Zaslechla jsem, jak vydechla, i to chraplavé zadrnčení, když pohladila stočený ocelový bič u svého
          boku. Pak následovaly její kroky.
          „Máme cíl, paní?“
          „Kostel,“ řekla jsem a poklepala si na růženec v kapse. „Drž krok.“
          První sněm Slovutných vyvinutých byl přísně vzato pořád ještě v Piltoveru, ale bylo to na hraně. Tady, za
          Pomezním tržištěm, převažoval zhoubný zápach dolního města slavnostní vůni pečeného masa a sladkého pečiva. Po
          zemi se převalovala zaunská šeď jako nízký příliv. Obalovala se lidem kolem nohou a srážela se kolem plátěných
          stánků obchodníků, takže vytvářela kaluže zakaleného bahna.
          Otočila jsem se k dívce. „Ty zůstaneš tady.“
          „Mám za úkol vás sledovat,“ odvětila Aviet. „Váš bratr mi—“
          „Zůstaneš tady,“ zopakovala jsem a zamezila tak jakékoliv další diskusi. Na hry svého bratra jsem pomalu
          přestávala mít nervy. „Slovutní vyvinutí jsou zarytí věřící. Nevylepšené nemají zrovna v lásce.“
          Podívala jsem se na svou novou pomocnici – schválně jestli na to něco řekne. Aviet mírně přesunula váhu na
          paty. Ještě pořád ji svědila touha po boji, aby prokázala, že na to má, ale nebyla si jistá, jestli je tohle
          ten správný okamžik.
          Usmála jsem se. „Na to bude dost času později, děvče.“
          Vstup do staré budovy ústil v temné předsálí, které bylo od hlavní síně oddělené železnou mříží. Skrz
          diamantové vzorce svařeného kovu osvětlovalo shromáždění několik hloučků žlutooranžových termálních lamp. Od
          těch asi padesáti lidí se ozýval jednohlasný burácivý šepot, který vytvářel dojem, že pod nimi dýchá obrovský
          stroj. Tmavá aksamitová látka obalovala ty části jejich těl, které byly pořád ještě z masa, zatímco jejich
          kovové paže a vylepšené nohy byly vystaveny teplému světlu. Zde se luxusní vylepšení míchala s těmi, jejichž
          účel byl spíše užitkový. Piltoveřan, nebo Zauňan – to mezi Slovutnými vyvinutými nehrálo žádnou roli. Toto
          rozdělení bylo pro jejich vyšší účel naprosto vedlejší. Uprostřed skupiny se jedna mladá žena s mechanickými
          lokty obrátila k muži s lesklou kovovou čelistí.
          „Tělo je křehké,“ řekla mu. „Svaly jsou slabé.“
          „Stroj nás žene kupředu,“ odpověděla celá skupina najednou. Prázdným vzduchem nad nimi se nesla ozvěna jejich
          slov. „Budoucnost je v pokroku.“
          Nikdo si mě nevšiml. Držela jsem se ve stínech, zcela nepovšimnuta uměle vylepšeným stádem, a pokračovala ve
          svém pátrání.
          Slabé klokotání ezofiltru bratra Zaviera jsem zaslechla ještě dřív, než jsem ho spatřila. Svou plešatící hlavu
          měl tak přimknutou k hrudi, jak mu to jeho dýchací přístroj umožňoval. Zapaloval pár malých svíčiček v rohu
          bočního oltáře kaple.
          Na něj shlížela impozantní postava vyvedená chladným olovem a matovým sklem. Šedá paní, svatá patronka
          Slovutných vyvinutých. Vitrážové okenní sklo zářilo zevnitř, strašidelně nasvícené obloukovými lampami zvenčí.
          Přistoupila jsem ke svatostánku. Byly na něm nádoby s orgány. V nich plavaly oční bulvy jako nakládaná vejce.
          Obětiny byly zabalené plátnem, některé jemným, jiné mastným a potrhaným. Kolem kusů, které sem odhodilo
          shromáždění, bzučelo pár much. Jeden ze zabalených balíčků se pohnul. Krátce nato z něj vystrčila nos malá
          morová krysa, která mě vyzývala, abych jí sebrala její úlovek. Obal nově objeveného pokladu se zachytil za
          okraj a zbytek balíčku se odhrnul, čímž odhalil svraštělý prst. Krysa k němu přicupitala, ale bratr Zavier ji
          odehnal zpět do temnoty.
          „Camille,“ řekl. Spolu s vlhkým čvachtáním byl v jeho hlase slyšet smích. „Přišla jsi rozjímat?“
          „Přišla jsem pro informace, bratře.“ Vytáhla jsem z kapsy růženec – skleněné korále se zašmodrchaným drátem.
          Bratr Zavier se na mě otočil. I jeho oči byly kryté sklem, zvětšené jako ty v těch nádobách, ačkoliv na rozdíl
          od tamtěch se v těch jeho mihotal život. Podala jsem mu růženec.
          „Kde jsi to našla?“ Zavrtěl hlavou, zatímco se ho jal zkoumat, a pak mlaskl jazykem. „No to nic, už bych se
          také mohl naučit se na podobné věci neptat.“
          Vrátil se ke svým posvátným světélkům. „Před několika týdny jsem se potkal s mužem, který ho měl u sebe.
          Zapálil svíčku a požádal ji o přízeň pro nadcházející Den pokroku.“ Bratr Zavier pokynul k postavě vyobrazené
          na okně. Hábit Šedé paní byl vytvořen mozaikou popelavě fialového skla, zarezlých převodů a začernalých pístů.
          Na její jméno se často odvolávali vynálezci, když si kvůli závadě či vlastní neschopnosti připadali bezmocní.
          Její požehnání však často vyžadovalo oběť.
          „Kůži měl opálenou jako ti, co žijí na poušti. Byl starší než obvyklí cizí učedníci, kteří se snaží uspět na
          zkouškách,“ pokračoval bratr Zavier.
          „Nevíš, o který klan usiloval?“
          „Říkal, že bydlí v ubytovně poblíž klanu Arvino.“ Tovární hluk shromáždění odezněl. „Dnešní kázání je u konce.
          Moje povinnost volá.“
          Bratr Zavier mě poplácal po ruce. Uspořádal si svou temnou róbu a vydal se zpět do hlavní haly, zanechav mě
          mým myšlenkám.
          Hakim se vrátil, ale neposlal žádný vzkaz. Ne že bychom si při posledním rozhovoru nějak jasně řekli, jak
          bychom se mohli nejlépe spojit. Sebrala jsem z podlahy křehký prst a položila ho zpět k ostatním obětinám. Ta
          představa, že se zde doprošuje jako nějaký obyčejný učedník, mě štvala. Hakim měl před vynálezci z klanu
          Arvino nedozírný náskok. Skrz trojúhelníčky a diamanty z broušeného skla bočního okna kaple jsem viděla Aviet,
          jak stojí pod pouličním osvětlením. Ještě pořád poslouchala rozkazy... zatím.
          Mé shovívavé mlčení prolomilo táhlé zaskřípání – krátké, ale mnohem silnější než od krysy. Cítila jsem, jak mi
          magi-krystal v hrudi vibruje očekáváním, když jsem se otáčela, abych hrozbě stanula tváří v tvář.
          „Ty jsi ona?“ zeptal se slabý hlásek.
          Z tmavého rohu poblíž kovové lavice vykročila malá dívka. Nemohlo jí být víc než šest nebo sedm.
          „Ty jsi Šedá paní?“ zeptala se znovu. Když teď byla blíž, můj magi-krystal, jehož tep se zpomalil, jí
          osvětloval tvář slabou modrou září. V jedné ruce držela uzlík omotaný gázou, který se až příliš podobal těm,
          jež byly vyskládány za mnou. Druhý rukáv jejích tmavých šatů visel prázdný.
          Stála jsem vzpřímeně a tyčila se nad ní. Klekla jsem si, takže se má tvář ocitla na stejné úrovni s tou její.
          Lehce jsem se dotkla kovové lavice, takže mezi ní a mými prsty přeběhl krátký oblouk krystalické energie.
          Dívka sledovala, jak se dychtivé zajiskření odráželo na vyleštěném kovu mých čepelí.
          „Vzdala ses svých nohou kvůli Dni pokroku?“ zeptala se.
          Slovutní vyvynutí vyznávali starou zaunskou tradici, jež spočívala v tom, že na Den pokroku obětují něco
          osobního v naději, že se další verze vynálezu povede lépe. Byl to zvyk, který bylo možné vystopovat do dávné
          historie města, kdy se lidé Zaunu museli pokusit znovu vybudovat své životy po ničivém „incidentu“. Bohatství
          a rozkvět Piltoveru nad těmi zjizvenými rozvalinami sloužil mnohým jako důkaz toho, že tato tradice má smysl.
          Podívala jsem se na holčičku. Kvůli Dni pokroku jsem se před lety nevzdala svých nohou, ale něčeho mnohem
          dražšího.
          „Tyhle jsem si vybrala,“ řekla jsem. „Protože lépe vyhovovaly mým potřebám.”
          Dívka přikývla. Modré světlo mezi námi pohaslo, ale já i tak viděla černé křečové žíly na malých prstících,
          které svíraly její uzlík. Jen málokdy se stávalo, že sněť v této části města nakazila někoho tak mladého.
          Slovutní vyvinutí často přijímali nemocné a dohlédli na odstranění umírající tkáně, což vnímali jako klíčový
          okamžik při přerodu života a víry člověka pomocí technologie.
          „Bratr Zavier říkal, že je to časem lehčí,“ podotkla.
          „Je,“ řekla jsem jí.
          Felčar, který ji měl na starosti, byl nedbalý. Té dívce měl okamžitě odebrat obě ruce najednou. Je mi jasné,
          že chirurg si ten nedostatek odvahy, když držel nůž, vysvětloval jako laskavost, ale čekání té dívce nijak
          neprospěje. Pokud jí tu druhou ruku brzo neamputují, ty rozšířené cévky se jí dostanou blíž k hrudi a nakonec
          jí zčerná srdce. Pravděpodobnost, že se dožije příštího Dne pokroku, byla malá.
          Dívka si skousla ret a váhala nad svou další myšlenkou. V tom okamžiku jsem v jednom z větších panelů
          vitrážového skla okem zachytila pohyb. Stála jsem a sledovala, jak se blíží několik temných obrysů. Aviet už
          nebyla sama.
          Vykročila jsem do ztemnělé chodby a vydala se ven.
          „Stýská se ti po nich?“ vyhrkla dívka.
          Neotočila jsem se. Věděla jsem, že se její tvář chvěla nadějí jako ta řada svíček na oltáři. Věděla jsem to,
          protože jsem si pamatovala své vlastní nervózní pochyby. Hakim po mně před mnoha lety chtěl odpověď na
          podobnou otázku. Po mém srdci? Po něm? Jestli se mi bude po něčem z toho stýskat? Sáhla jsem si na své
          magi-krystalické vylepšení a ujistila se, že pořád vibruje pravidelně. Hned napravo od hranaté rytiny pečetě
          Ferrosů jsem cítila malé ladné písmo. Byla to značka Hakima Naderiho.
          „Ne,“ zalhala jsem.
          Aviet byla připravená k boji, její blonďaté vlasy pod světlem pouliční lampy plály jako svatozář. Kolem ní
          kroužilo pět mužů jako přístavní žraloci. Jejich užitková vylepšení do jejich siluet vykousaly rozeklané
          stíny.
          „Dej nám tu hezkou věc a my tě možná nezabijem tak pomalu,“ zamumlal hlasitě ten nejmenší a očima sledoval
          Avietinu ruku na jejím biči. Veškerý hněv z celého dne se nastřádal – od Stevanova bratrského vyčinění přes
          mou novou zbytečnou společnici až po myšlenku na to, že se Hakim vrátil. Cítila jsem, jak mi páteří prosakuje
          potlačovaná energie, která hledá cestu ven. Nabubřelý ničema a jeho kumpáni s oslíma ušima budou stačit.
          „Zapomněli jste poprosit,“ zvolala jsem.
          Ten velkohubý se svědícím nosem vzhlédl. „A hele, hoši,“ řekl. „Žádný strachy. Vypadá to, že se dostane na
          každýho.“
          „Je to od vás hezké, že jste se k nám přidala, madam,“ řekla Aviet.
          „Jo, zrovínka sme si chtěli užít trochu tý odměny, co sme dostali ke Dni pokroku,“ procedil jeden z těch
          vyšších s měděným vylepšením. Jeho stejně velký společník si přetáhl okraj špinavé vlněné čapky přes tekutinou
          naplněnou očnici a ušklíbl se. „Milostpani.“
          Můj příchod je vyrušil, takže jejich kroužek se trochu zkřivil a vznikla v něm malá mezera.
          To mi bohatě stačilo.
          Mými nejspolehlivějšími spojenci byly vždy rychlost a duchapřítomnost. Rozeběhla jsem se k oné mezeře a
          dlouhým obloukem jsem chytila toho vychrtlého přes rameno. Má mečovitá noha prořízla špinavý tvíd a látkou
          začala rychle prosakovat temnější červeň, ale do bezvědomí ho poslal až následný oblouk modré magi-krystalické
          energie.
          Ten otylejší a ten s tím krysím přízvukem se vrhli na Aviet, zatímco ti dva čahouni přistoupili ke mně. Po
          tváři se mi rozlil temný úsměv – přesně tohle jsem po takovém rozjímání potřebovala.
          Mí dva taneční partneři se však nebavili. Oba měli ramena rozložitá jako ty dva zvony, které vyzváněly nad
          obchodní třídou Železného písku. Ještě pořád se nerozhodli, který z nich se na mě vrhne jako první, a právě ta
          nerozhodnost mi poskytla šanci. Já je sejmu oba.
          Přikročila jsem k tomu s očnicí a nechala jsem svou nohu, aby pročísla svinuté trubky jeho mědí plátovaného
          bratra. Špatně odhadl můj dosah a zoufale se snažil znovu připojit přeseknuté hadičky k chrchlající
          chem-pumpě. Stačilo jedno dlouhé máchnutí a noha jeho společníka už byla od kolene dolů k ničemu. Vyčkala jsem
          na okamžik, kdy se vrátí ten měděný s funkční rukou. Vždycky si všichni myslí, že dokážou přechytračit druhý
          úder.
          Vždycky se ale pletou.
        </p>
      </div>
      <div class="col-md-6 col-sm-12">
        <p class="v h text-center p-4">
            „Teď si posbírej ty rozbité součástky a kliď se mi z očí,“ řekla jsem mu. Jeho bratr už klopýtal do stínů a
            bahnem za sebou táhl svou bezvládnou nohu.
            Uličkou se roznesla kovová ozvěna Avietina biče. Pak bylo slyšet další prasknutí napnutého drátu a z toho
            otylého se snesla sprška jisker, když se schoulil tváří k dlaždicím a po zašpiněných tváří mu stékaly slzy.
            Byli jen čtyři.
            Rozhlédla jsem se. Ten s krysím obličejem a přebujelým sebevědomím chyběl. Našla jsem ho, jak se plížil k
            Sněmovní síni.
            Můj hák se zabořil hluboko do hranatého kamene nad vchodem do síně. Rychle jsem se snesla na svou krysu,
            povalila ho svou vahou a oba jsme se překulili.
            Když jsme se zastavili, byla jsem nahoře. Jeho smrdutý dech byl rychlý a přerývaný.
            „Vážně sis myslel, že utečeš?“ zeptala jsem se hlubokým a vyváženým hlasem.
            Vystrašeně zavrtěl hlavou, ale jeho umaštěná ruka hmátla po kapesním noži, který měl u pasu. Jelikož ho
            oslňovala zář mého magi-krystalu, který měl tak blízko u obličeje, mžoural. Zoufale mi ten nůž chtěl zabořit
            do stehna – cokoliv, čím by se mě zbavil.
            „Jen to zkus,“ zašeptala jsem.
            Oči se mu rozšířily překvapením, ale mému svolení neodolával dlouho. Hrot jeho nože probodl tmavou kůži, ale
            dál se nedostal, neboť se zarazil o mou kovovou nohu. Na tváři se mu zračilo překvapení, když mu ruka silou
            úderu sklouzla, takže svou zaťatou pěstí sjel po ostří vlastního nože.
            Svůj výkřik nepolknul jako ti ostatní, takže se odrážel od vlhkého kamene okolních budov.
            Vzhlédla jsem, zatímco se odrážel od Sněmovní síně. Nad námi se tyčilo barevné sklo okna Šedé paní. K oknu se
            tiskl malý obličej, který vše sledoval.
            Naklonila jsem se, takže čepel mého kolene téměř políbila nepravidelný puls na krku muže pode mnou.
            „Jestli tady budeš lovit ještě jednou, zabiju tě,“ slíbila jsem.
            Když si poražený uvědomil, že získal život navíc, stáhl se a nemotorně se odplazil pryč. Když byla mezi námi
            dostatečná vzdálenost, vstal, sevřel svou krvácející ruku a utekl si do nějaké temné díry lízat rány.
            Slyšela jsem, jak Aviet namotává kov svého biče.
            „Slyšela jsem, že pod celým tím soustrojím nemáte srdce,“ řekla s neskrývaným zájmem. „Možná že jsou to jen
            drby.“
            „Chovej se slušně, děvče,“ odpověděla jsem chladně a vykročila z uličky. „Nebo tě to naučím.“
            Pomezní tržiště a Sněmovní síň se neustále krčily ve stínech, jelikož se nad nimi tyčilo tolik pokroku. Ale
            než jsme se dostali k ubytovně u klanu Arvino, nastala skutečná noc. Po pořádné dávce tekuté odvahy se krčmář
            ochotně podělil o své podrobné záznamy, ačkoliv jeho rukopis měl k ideálu hodně daleko. Naderi byl buď někde
            ve sklepě, nebo ve třetím patře. Nechala jsem Aviet, aby prohledala sklepení, zatímco jsem se pomocí svého
            háku dostala k otevřenému oknu ve třetím patře.
            V malé výhni v zadní části místnosti už zbyly jen žhnoucí uhlíky pokryté vrstvou popela. Protáhla jsem se
            oknem a ocitla se v místnosti. Pokoj byl tmavý a malý stůl osvětlovala jen jediná lampa. Ale když jsem
            spatřila muže spícího u stolu, s tmavými kadeřemi a opálenou pouštní pletí, zatajil se mi dech. Vibrace mého
            magi-krystalu přeskočily. Možná i jemu se zastavil čas.
            „Hakime,“ zvolala jsem slabě. Postava u stolu se pohnula, jak se pomalu probouzela ze spánku. Protáhla se s
            ladností kočky a otočila se. Mladý muž si nevěřícně protřel ospalé oči. Byl Hakimovi tak moc podobný, až to
            zabolelo.
            Ale nebyl to on.
            „Madam Ferros?“ Oklepal se, aby se ještě víc probral. „Co tady děláte?“
            „My se známe? zeptala jsem se.
            „Ne, ne tak docela, madam,“ řekl, skoro jako by se styděl. „Ale já vaši tvář vídal často.“
            Vrátil se ke stolu a přesunul pár papírů, přičemž vytáhl jeden, který byl o něco starší a zašlejší než ty
            ostatní. Podal mi ho.
            Linky byl silné, tahy tuší jasné a uspořádané a stínování přesné. Byla to Hakimova práce, ale nebylo to
            schéma. Byl to obrázek mého obličeje. Nepamatuju se, že bych mu pózovala. Musel ho načrtnout zpaměti, když
            jednoho večera pracoval v laboratoři. Měla jsem tam rozpuštěné vlasy. Usmívala jsem se. Byla jsem zamilovaná.
            To bodnutí bylo tak ostré, že jsem zalapala po dechu. Tomu mladému muži před sebou jsem nic neřekla. Nešlo to.
            „Mohlo to být klidně nakresleno včera, madam,“ prolomil mladík ticho.
            Myslel to jako lichotku, ale mně tím jen znásobil ty lány času, které se mi rozprostíraly v hlavě.
            „Můj strýc ho nosil u sebe až do své smrti.“
            „Tvůj strýc... je mrtvý?“
            „Ano, Hakim Naderi. Pamatujete se na něj?“ zeptal se.
            „Ano.“ To slovo se mi vzpříčilo v ústech a obalilo se kolem sobecké otázky, kterou jsem v sobě nosila už
            příliš dlouho. Otázky, u které jsem si nebyla jistá, jestli chci znát odpověď. I kdyby mě měla bolestivá
            vzpomínka zaplavit tisíci malými ranami, bylo lepší je otevřít všechny najednou a mít to za sebou. Podívala
            jsem se na mladého muže, který se Hakimovi tolik podobal. „Pověz, oženil se někdy tvůj strýc?“
            „Ne, madam,“ řekl – nejistý, jestli mě tím nezklame. „Strýček Hakim říkal, že milovat vaše dílo bylo víc, než
            bychom mohli od života žádat.“
            Své slzy už jsem všechny dávno vyplakala, takže pro tento okamžik mi už žádné nezbyly. Sebrala jsem štůsek
            papírů a položila na něj obrázek svého obličeje. Linie nakreslené tuší se mihotaly v modrém světle stroje,
            který nahradil mé srdce. To, čím jsem byla. To, čeho jsem se vzdala. Veškerá ta ostrá oběť, která ze mě
            učinila to, čím jsem dnes. To všechno bylo zachyceno až s palčivou podrobností. Mohla jsem si minulost
            schovat, ale nikdy by se mi nevrátila.
            „Tohle je všechno? Veškerá práce?“ Má slova zněla jako temné zašeptání.
            „Ano, madam, ale...“ Hlas se mu vytratil v nevěřícné hrůze, když jsem balík položila na uhlíky a lehce foukla.
            Olejem napuštěný svitek rychle vzplanul rudooranžovým plamenem. Sledovala jsem, jak minulost bublá a tmavne,
            dokud z ní nezbylo nic než oharky a prach. Do přítomnosti mě vtáhl zpět až ten mladík.
            Hakimův synovec pomalu kroutil hlavou, jeho nevíra byla hmatatelná. Dobře jsem věděla, jak silný může být šok
            z tak velké a rychlé ztráty. Nebyl schopný slova. Doprovodila jsem ho ze schodů ven na ulici. Upravil si
            koženou brašnu přes rameno a zíral na dlažební kostky.
            Obrátil se zpátky na mě. Pocit porážky vystřídal narůstající strach. Jelikož jsem byla tak ztracená ve své
            vlastní minulosti, nevěnovala jsem stínům na ulici takovou pozornost. Sotva jsem zaslechla kovové zadrnčení
            drátu. Švihnutí bičem přišlo rychle a spoutalo mi paže kolem boku.
            „To by stačilo, madam,“ řekla Aviet. V hlase se jí zračila samolibost. Dívala jsem se, jak si prohlíží
            Hakimova synovce.
            „Za tohle tě můj bratr platí?“ Nepřekvapilo mě to. Aviet vyhlížela příležitost celý večer. A moje rozptýlená
            pozornost z nalezení Hakimova synovce skýtala příležitost jako každou jinou.
            „Ano,“ řekla. „Nás všechny.“
            Na dláždění vyšli dva velcí muži a pouliční osvětlení zachytilo jejich opravená vylepšení. Za nimi následoval
            ten otylý a jeho malý protějšek s krysím obličejem. Byli to ti samí muži jako v té uličce za Sněmovní síní.
            Ten otylý začal Hakimova synovce ohrožovat nožem, zatímco tvář toho druhého rozjasnil ten jeho hlodavčí úsměv,
            když mladému učedníkovi dal roubík.
            Ten kolohnát s nově zapojenými chem-hadičkami vykročil vpřed. Jeho prsty sebou škubaly, dychtivé oplatit
            násilí, které jsem mu předtím uštědřila.
            „Bacha na ty krystaly, Emefe,“ řekla Aviet. Sevření biče zesílilo a já cítila, jak mi zápěstí semkla kovová
            pouta. Obešla mě a postavila se vedle Hakimova synovce. „Přišli jsme si pro ně a pro Naderiho, jinak nedostane
            nikdo ani vindru.“
            To všechno proto, že můj bratr tolik žárlil? Věděla jsem, že Stevan cítil, jak mu čas utíká mezi prsty,
            zatímco já nad ním stála takřka nesmrtelná. Ale na druhou stranu neměl nejmenší tušení, jakou cenu jsem za
            svou službu rodině zaplatila. Copak nechápal, kolik to teď bude stát jeho?
            „A ten zbytek?“ zeptal se ten měděný, který se na mě usmíval, jako by se chystal na hostinu při Dni pokroku.
            „Zbytek je váš,“ odpověděla Aviet.
            „Bylo vod vás hezký, milostpani, jak ste nám předtim předvedla ty svý schopnostě,“ řekl, když svou vylepšenou
            ruku opět sevřel v pěst. Očividně měl pocit, že svůj útok nemusí skrývat, když stál proti spoutanému
            protivníkovi. Úškleb se mu rozšířil. „Bude to aspoň vo dost rychlejší.“
            Kovové klouby se dotkly mé čelisti. Očekával, že budu vzdorovat, ale já se místo toho nechala tím úderem
            srazit na kolena. Jeho těžce vylepšená paže setrvačností klesla na zem spolu se mnou. Cítila jsem na rtech
            svou vlastní krev, ale tentokrát to byl on, kdo se ocitl mimo rovnováhu. Zbytek bandy přestal žvanit.
            „Ještě jste neviděli všechny mé triky,“ řekla jsem a vstala.
            Projela mnou energie mých magi-krystalů a síla se ve mně vzedmula jako lavina. Kolohnátův bratr se snažil
            zakročit a udeřil svou vlastní uměle vylepšenou pěstí do zářícího nárazníku. Štít zapraskal a zasyčel, ale
            vydržel. Teď jsem byla s úsměvem na řadě já.
            Aviet popadla vinutou rukojeť svého drátěného biče a doufala, že mě z energetického pole vymaní. Prudce
            zatáhla, aby mě vyvedla z rovnováhy. Neměla tušení, jak dlouho jsem žila na ostří nože.
            S rukama stále spoutanýma jsem skočila kupředu s napřaženou nohou, prořízla hrdlo druhému kolohnátovi a
            přistála tak, abych probodla toho prvního. Bič se Aviet odvinul z ruky jako had. Zavolala na ty dva, kteří
            stále drželi Hakimova synovce.
            „Jestli ho pustíte, zabiju vás oba.“
            „Ještě pořád si myslíš, že mám srdce?“ zeptala jsem se jí, když mi její dva obři leželi mrtví u nohou.
            Aviet byla nejistá, ale zůstala na místě.
            „Jsem meč i štít klanu Ferros,“ řekla jsem jí a každé slovo pronesla s ledovou přesností. „Můj bratr mě chce
            zabít, aby prodloužil svůj křehký život o pouhých pár dalších sobeckých chvil. Jeho touha zradila jeho
            povinnost i náš rod.“
            Cítila jsem, jak krystaly začaly pulzovat rychleji.
            „A ty se nedožiješ rána,“ řekla jsem.
            Chvíli jsem soustředila energii krystalu, jež nabírala na síle, dokud se štít, který mě předtím obklopoval,
            neproměnil v elektrické vězení. Nebylo úniku.
            Skočila jsem do vzduchu, výš než předtím, a tvrdě dopadla, čímž jsem rozdrtila kov, jenž mi poutal zápěstí, i
            dlažební kostky mezi námi. Síla nárazu porazila Aviet, její dva zbývající hromotluky i Naderiho synovce. Na
            ulici se vytvořil kráter a ve vzduchu se vznášel prach. Ten souboj, o který Aviet usilovala už od chvíle
            našeho setkání, aby mému bratrovi dokázala své schopnosti, nešel podle plánu. Paty jejích kožených bot šoupaly
            o kamennou ulici a její tělo naznačovalo útěk ještě dřív, než s ním její mysl vyjádřila svůj souhlas. Jak tak
            stála proti mně, četla jsem její strach. Ať už jí můj bratr o mně řekl cokoliv, hrozně to podcenila. Aviet
            poznala, že jakoukoliv stopu milosrdenství, kterou jsem měla předtím, zcela odplavilo odhalení zrady mého
            bratra.
            Vykročila jsem vpřed a z mé nohy odletovaly obloukové výboje. Zatlačila jsem na čepel, když se jí dotkla.
            Aviet se horko těžko snažila, aby se obsah jejího břicha nevyvalil ven, ale byla to marná snaha. Se zbylými
            dvěma ranaři jsem udělala krátký proces a ulice kolem ubytovny opět ztichla. Zvedla jsem ze země Avietin krví
            zbrocený bič.
            Synovec Hakima Naderiho se v panice opřel o zeď. Mladík přerývaně dýchal přes špinavý hadr, který měl v
            ústech. Přistoupila jsem k němu, podobně jako ke zvířeti, kterého nechcete vylekat. Rozvázala jsem mu pouta na
            zápěstí. Nabídla mu ruku. Když se jeho prsty dotkly mých, třásly se. Jakmile se postavil na nohy, pustil se
            mě.
            Spatřil násilnou stránku mé práce, kterou jsem se nikdy nepřiměla ukázat Hakimovi, a já to všechno připustila.
            Ta dobrosrdečná žena, kterou jsem kdysi bývala, byla opravdu pryč a nechala po sobě jen chladnou temnotu a
            šedý popel.
            „Zkoušky,“ řekl a brada se mu roztřásla zcela jiným druhem hrůzy. Začala na něj dopadat skutečnost tohoto
            večera, když mu docházelo, že to všechno nebyl jen pouhý sen. „Co mám zítra ukázat vynálezcům?“
            „Studoval jsi u svého strýce?“
            „Ano. Naučil mě všechno, ale ty nákresy—“
            Hakimův synovec věděl, jaké má možnosti: buď začít pracovat pro mě, anebo se vzdát celoživotního díla. Má
            pozice výzvědníka by nedovolila, aby jeho znalosti padly do rukou jiného rodu. Ve vyděšených očích jsem
            spatřila jeho nevinnost a neznalost obětovaného světa. Byla jsem vražedný spasitel a temný ochránce. V tomto
            okamžiku krutého pochopení jsem se stala jeho Šedou paní, ocelovým stínem, kterého je třeba se bát a který je
            třeba uctívat.
            „Vybuduješ jim lepší zítřek,“ řekla jsem.
            On, neschopný zformovat své myšlenky do slov, přikývl a odpotácel se do noci. Modlila jsem se, aby do svítání
            znovu nalezl své odhodlání. Jinak by na světě neexistovalo místo, kam by mohl utéct a kde bych ho já nenašla.
            Stála jsem na balkóně ve studovně svého bratra a dívala se dolů. S vlaječkami visícími z okapů domu si
            pohrával chladný větřík. Přede mnou se rozkládalo celé město.
            Dveře do studovny se otevřely a já na okamžik zaslechla přípravy na zítřejší příliv učedníků. V těchto hlasech
            a chvatných krocích jsem slyšela všechny ty uplynulé roky, které si navzájem byly tak podobné, že mi splývaly
            do jedné neoddělitelné změti. Všechny až na dva: Na ten, kdy jistý pohledný muž z pouště odtančil s mým
            srdcem. A na ten, kdy jsem po tom samém muži žádala, aby mi ho vyřízl.
            Kolikrát sem se mnou Hakim mezi těmi dvěma časovými milníky přišel? Vánek, který si pohrával s praporky, mu
            rozechvíval kadeře, když stával na balkóně. „Takový příslib,“ říkával, když mu oči tančily po lesklých
            střechách města, zatímco záře Zaunu osvětlovala budovy zespoda, „takový křehký stroj, a všechny ty části
            spolupracují.“
            Říkávala jsem mu to, co mi říkával otec – že tohle byl příslib pokroku, příslib Piltoveru. Hnal naše město
            kupředu, ale jeden špatně tvarovaný převod to mohl celé ohrozit. Jedno ozubené kolo, které odmítlo hrát svou
            roli, mohlo celý ten stroj zničit.
            Na koberci zavrzalo Stevanovo křeslo. Mé prsty prahly po Hakimových kadeřích nebo i po útěše, kterou skýtalo
            leštěné sklo růžence, jejž jsem měla v kapse. Místo toho jsem v rukou pevněji sevřela Avietin stočený bič.
            Hakim mě z této temnoty chtěl tak moc vytáhnout a až příliš pozdě si uvědomil, že od své práce, od své
            povinnosti vůči rodině jsem se mohla odpoutat asi jako od vlastního stínu.
            „Camille?“
            Neříkala jsem nic. Nedokázala jsem odtrhnout zrak od té křehké vyhlídky ani od svých ještě křehčích vzpomínek
            na minulost. Hodinový strojek tikal a kolečka Stevanova křesla ho dovezla až za mě.
            „Vrátila ses,“ řekl. „Aviet?“
            Hodila jsem Avietin bič na vlněnou pokrývku, kterou měl na klíně.
            „Aha.“
            „Svůj účel splnila,“ prohlásila jsem.
            „A tím chceš říct co?“ Na to, jak dlouho strávil můj bratr v křesle, byl mistrný tanečník. Zatahal za drát
            biče.
            „Připomněla mi ten můj,“ řekla jsem.
            „Tvůj účel?“ Stevanova počáteční nervozita se proměnila v rozrušení. Věděl, že dnes večer zemře. Byl přistižen
            a nemohl utéct – obzvláště ne přede mnou. Jeho jediná útěcha spočívala v tom, že se mě pokusí zranit zrovna
            tak těžce, než jeho čas vyprší. Jelikož ho omezovala vlastní křehkost, jako jediné zbraně mu zůstávala slova.
            „Máš vůči mně povinnost,“ řekl. „Stejně jako jsi ji měla vůči našemu otci.“
            Povinnost. Můj otec. Ta správná slova se zaříznou hlouběji než dýka.
            „Jsi tu od toho, abys mi sloužila,“ zavrčel.
            „Ne, přísahala jsem službu rodu.“ Přísaha, kterou jsem složila, se mi zčista jasna objevila v hlavě. Přísaha
            všech výzvědníků. Citovala jsem ji teď bez námahy i bez lítosti. „Tomuto rodu budu věrná a oddaná a jeho
            potřeby budu stavět nad své vlastní. K tomu zavazuji svou mysl, tělo i srdce.“
            Byla to ta samá slova, která jsem řekla Hakimovi tu noc, kdy jsem to mezi námi ukončila. Mé srdce nemohlo
            patřit jemu, protože jsem ho už zaslíbila jinde.
            „Ta pozice výzvědníka měla být moje.“ Stevanův hlas mě vrátil zpátky do přítomnosti. Popadl opěry křesla, až
            mu zbělaly klouby. „Přísahala jsi našemu otci, a co jsi udělala? Zemřel, protože jsi nebyla dost silná. A pak
            jsi skoro opustila náš dům. A kvůli čemu? Kvůli lásce? Pozornosti? Kde byla tvá služba tenkrát?“
            Vyplivl ta slova do prostoru mezi námi. Ty naběhlé žíly, ta sněť... nechala jsem ji hnisat příliš dlouho.
            Jakou laskavost jsem prokazovala tomuto rodu tím, že jsem ignorovala jeho šílenství?
            „Já si kvůli rodině vyřízla srdce. Kvůli tobě, Stevane,“ řekla jsem. „Dala jsem jí všechno, čím jsem. Můžeš
            ty, po všech těch letech, říct to samé?“
            Stevan zakašlal jako vlhká jiskra v zoufalé snaze vzchopit v sobě život, ale věděl, že plamen už v sobě
            nevykřeše.
            „Otec ti tohle všechno prostě dal, ale to já strávil celý svůj život tím, že jsem mu dokazoval, že si to
            zasloužím,“ řekl. Jeho slova těžkla znechucením. Hněv mého bratra rostl a otravoval ovzduší jako chemická
            směs. „Možná mě vnímáš jako zrádce, ale zodpovědnost neseš ty, sestro. Kdyby se ti dalo věřit, že se budeš
            rozhodovat správně, nemusel bych se do toho plést.“
            To já dovolila, aby se z něj stalo tohle monstrum. To já tolerovala ty jeho chmurné pletichy a pohnutky jen
            proto, že jsem nebyla ochotná čelit budoucnosti bez něj – budoucnosti, ve které by si nikdo nepamatoval ženu,
            kterou jsem kdysi byla. Kdybych byla bývala ve svém odhodlání silnější, byla jsem to mohla ukončit už před
            lety. Postupně jsem odsekávala kousky sebe sama, ale po celou tu dobu jsem nenašla odvahu odseknout ten
            kousek, o kterém jsem věděla, že pošpiní náš rod.
            „Tu noc bych bývala utekla s Hakimem, kdybys se nebyl obtěžoval připomenout mi mou povinnost,“ řekla jsem.
            Přišel za mnou, zkrvavený a zlomený, nutil mě stanout tváří v tvář realitě, ve které jsem opustila svůj úděl.
            I když jsem několik let poté odhalila pravdu – včetně toho, že za útokem na sebe samého stál on sám –, ulevilo
            se mi. Na pokraji rozhodnutí zahaleného city mi bratr uštědřil nelítostný políček, který mi pomohl oddělit
            čest od emocí. Věděla jsem, že bez něj jsem se mohla vzdát toho, čím jsem měla být. Bylo to právě jeho temné
            povzbuzování, kvůli kterému jsem mohla zcela odít plášť, který jsem teď nosila.
            Přesunula jsem se k němu a nechala své prsty spočinout na jeho rameni. Pod drahým hedvábím jsem cítila jeho
            zestárlé kosti a vyprahlou kůži. Vibrace v mé hrudi nabíraly na síle. Stevan ke mně vzhlédl a modř jeho očí se
            zatvrdila jako úlomky rozbitého skla, zatímco energie kolem mého vylepšení rostla.
            „Tys byl vždy mou zodpovědností, bratře.“ Mráz ve vzduchu prodchl má slova. „Stevane, už tě nikdy nezklamu.“
            Cítila jsem, jak mi pod vlivem elektrického náboje vstávají chloupky na krku. Ruka se mi nenuceně přesunula z
            jeho ramene pod jeho obličej. Chlapecká kadeř jeho vlasů, která mu spadala přes spánek, prořídla a zmizela již
            před lety. Mezi prsty mi začaly pobíhat jiskry, které Stevana obklopily.
            K tomu, abych jeho srdce dostala na pokraj sil, stačilo málo. Atrofovaný sval, který mého bratra dohnal na tak
            temné místo, v jeho hrudi konečně přestal tlouct. Oči se mu zavřely a jeho brada mi v rukou poklesla.
            Vibrace krystalů v mé hrudi zpomalily do pravidelného rytmu. Otočila jsem se zpět k městu. V jejích kovových
            kostech se usadí dnešní chlad, ale zítra se vydá zase vpřed a bude pulzovat životem. Vstříc pokroku.
            Takový křehký stroj...
        </p>
      </div>
    </div>
  </section>
  <br>
  <footer class="p-3 mt-5 tz w3-border-top w3-border-amber text-center">
    <h2>&copy; Filip Ostárek 2019</h2>
  </footer>
  <!-- Optional JavaScript -->
  <!-- jQuery first, then Popper.js, then Bootstrap JS -->
  <script src="https://code.jquery.com/jquery-3.3.1.slim.min.js"
    integrity="sha384-q8i/X+965DzO0rT7abK41JStQIAqVgRVzpbzo5smXKp4YfRvH+8abtTE1Pi6jizo"
    crossorigin="anonymous"></script>
  <script src="https://cdnjs.cloudflare.com/ajax/libs/popper.js/1.14.7/umd/popper.min.js"
    integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1"
    crossorigin="anonymous"></script>
  <script src="https://stackpath.bootstrapcdn.com/bootstrap/4.3.1/js/bootstrap.min.js"
    integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM"
    crossorigin="anonymous"></script>
  <script src="https://code.jquery.com/jquery-3.3.1.min.js"></script>
  <script src="https://cdnjs.cloudflare.com/ajax/libs/popper.js/1.14.3/umd/popper.min.js"
    integrity="sha384-ZMP7rVo3mIykV+2+9J3UJ46jBk0WLaUAdn689aCwoqbBJiSnjAK/l8WvCWPIPm49"
    crossorigin="anonymous"></script>
  <script src="https://stackpath.bootstrapcdn.com/bootstrap/4.1.3/js/bootstrap.min.js"
    integrity="sha384-ChfqqxuZUCnJSK3+MXmPNIyE6ZbWh2IMqE241rYiqJxyMiZ6OW/JmZQ5stwEULTy"
    crossorigin="anonymous"></script>
  <script>
    $(function () {
      $("section").hide();
      $("h2").on("click", function () {
        $(this).nextUntil("br").toggle(1500);
      });
    })
    $(function () {
      $("section").hide();
      $("div").on("click", function () {
        $(this).nextUntil("br").toggle(1500);
      });
    })
  </script>
</body>

</html>